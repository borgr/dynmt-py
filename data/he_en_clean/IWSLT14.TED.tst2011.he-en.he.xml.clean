



http://www.ted.com/talks/lang/he/harvey_fineberg_are_we_ready_for_neo_evolution.html
הרווי פיינברג מומחה לאתיקה רפואית מראה לנו שלוש דרכים קדימה להתפתחות המתמדת של המין האנושי: עצירת ההתפתחות כליל, התפתחות טבעית -- או שליטה בצעדי האבולוציה האנושית הבאים, על ידי שימוש בהתאמה גנטית, על מנת להפוך אותנו לנבונים יותר, מהירים יותר, טובים יותר. ניאו-אבולוציה נמצאת בהישג היד שלנו. מה נעשה בעזרתה?
evolution,medicine,philosophy,science,technology
1131
הרווי פיינברג: האם אנו מוכנים לניאו-אבולוציה?
 עד כמה הייתם רוצים להיות טובים יותר ממה שהנכם? 
 נניח שהייתי אומר שבשינויים מעטים בלבד בגנים שלכם, עשוי להיות לכם זיכרון טוב יותר -- מדויק יותר, חד ומהיר יותר. 
 או אולי הייתם רוצים להיות כשירים יותר, חזקים יותר, עם סיבולת רבה יותר. 
 האם תרצו להיות מושכים יותר ובעלי ביטחון עצמי רב יותר? 
 מה לגבי האפשרות לחיות חיים ארוכים יותר בבריאות טובה? 
 או אולי אתם מאלו שתמיד השתוקקו ליצירתיות רבה יותר. 
 מה תרצו במידה הרבה ביותר? 
 איזה תרצו, במידה ויכולתם לבחור רק אחד? 
 יצירתיות. 
 כמה אנשים היו בוחרים ביצירתיות? 
 הרימו ידיים. תנו לי לראות. 
 בודדים. כנראה שפחות או יותר כמספר האנשים היצירתיים כאן. 
 זה טוב מאוד. 
 כמה היו מעדיפים זיכרון? 
 יותר במידה לא קטנה. 
 מה לגבי כושר גופני? 
 מעט פחות. 
 מה לגבי אריכות ימים? 
 אה, הרוב. זה נותן לי הרגשה טובה מאוד כרופא. 
 לו יכולתם לקבל כל אחד מאלו, העולם היה שונה מאוד. 
 האם זה דימיוני בלבד? 
 או אולי זה אפשרי? 
 אבולוציה היתה נושא נצחי כאן בכנס TED, אבל אני רוצה לתת לכם היום את נקודת המבט של רופא אחד על הנושא. 
 הגנטיקאי הגדול של המאה ה20, ט.ג. דובז'נסקי, אשר היה גם חבר בכנסייה הרוסית אורתודוקסית, כתב פעם מאמר שכותרתו "דבר בביולוגיה אינו מתקבל על הדעת אלא לאור האבולוציה." 
 כעת אם אתם מאלו שאינם מקבלים את העדויות לאבולוציה ביולוגית, זהו זמן טוב עבורכם לכבות את מכשירי השמיעה שלכם, לנתק את מתקן התקשורת האישי שלכם -- אני מרשה לכם -- ואולי להביט שוב בספרה של קת'רין שולץ על טעייה, כיון ששום דבר משארית ההרצאה לא יתקבל על דעתכם כלל וכלל. 
 אבל במידה ומתקבלת על דעתכם אבולוציה ביולוגית, שיקלו זאת: האם היא מתייחסת רק לעבר או האם היא מתייחסת לעתיד? 
 האם היא מתייחסת לאחרים, או האם היא מתייחסת אלינו? 
 זהו מבט אחר על עץ החיים. 
 בתמונה הזו, יצרתי שיח בעל מרכז המתפשט לכל הכיוונים, כיוון שבמידה ותביטו בקצוות של עץ החיים, כל מין שמתקיים בקצות ענפים אלו הצליח במושגים אבולוציוניים: הוא שרד, הוא הפגין כשירות לסביבתו. 
 החלק האנושי של ענף זה, הרחק בקצה אחד, הוא, כמובן, זה שאנו מעוניינים בו ביותר. 
 אנו מתפצלים מאב משותף לשימפנזה המודרנית לפני כשש או שמונה מיליון שנים. 
 בתוך המרווח, היו אולי 20 או 25 מינים שונים של הומוניאידים. 
 חלקם הופיעו ונעלמו. 
 אנחנו נמצאים כאן כבר כ 130,000 שנה. 
 זה עשוי להראות מרוחק למדי מחלקים אחרים של עץ החיים, אבל בעיקרו, המכניזם הבסיסי של התאים שלנו דומה למדי. 
 האם אתם תופסים שאנחנו יכולים לנצל ולהפקיע את המנגנון של חיידק מצוי על מנת לייצר את החלבון של אינסולין אנושי המשמש לטיפול בסוכרת? 
 זה לא דומה לאינסולין האנושי, זה אותו החלבון אשר כימית אינו ניתן להבחנה לעומת מה שמופרש מהלבלב שלכם. 
 ואם אנחנו מדברים על חיידקים, האם אתם קולטים שכל אחד מאיתנו נושא עימו בבטנו יותר חיידקים מכמות התאים שישנם ביתר גופינו? 
 אולי פי 10 יותר. 
 אני מתכוון חישבו על כך, כאשר אנטוניו דמאסיו שואל לגבי הדימוי העצמי שלכם, האם אתם חושבים על החיידקים? 
 הבטן שלנו היא סביבה מכניסת אורחים יוצאת מהכלל עבור חיידקים אלו. 
 היא חמה, חשוכה, לחה, היא נוחה להפליא. 
 ואתם תספקו את כל התזונה שהם עשויים לרצות ללא כל מאמץ מצידם. 
 אלו באמת החיים הטובים עבור החיידקים, מלווים בהפרעה מזדמנת של הריצה הכפויה והלא מכוונת אל היציאה החוצה. 
 אבל מלבד זאת, אתם מהוים סביבה נפלאה עבור חיידקים אלו, בדיוק כפי שהם חיוניים לחייכם. 
 הם מסייעים בעיכול של חומרי תזונה חיוניים. והם מגינים עליכם כנגד מחלות מסוימות. 
 אבל מה יקרה בעתיד? 
 האם אנו נמצאים במעין שיווי משקל אבולוציוני כמין? 
 או האם נועדנו להפוך למשהו שונה -- אולי אפילו משהו מותאם טוב יותר לסביבה? 
 עכשיו בואו ניקח צעד אחורה בזמן אל המפץ הגדול, לפני 14 מיליארד שנה -- כדור הארץ, מערכת השמש, בערך לפני ארבע וחצי מיליארד שנה -- הסימנים הראשונים של אבות החיים , אולי לפני שלושה עד ארבעה מיליארד שנה על פני כדור הארץ -- היצורים מרובי התאים הראשונים, אולי רק לפני 800 או מיליארד שנה -- ואז המין האנושי, מופיע סוף סוף ב 130,000 השנים האחרונות. 
 בסימפוניה הבלתי גמורה העצומה הזו של היקום, החיים על פני כדור הארץ הם כמו פרק קצר ממלכת החיות, כמו פרק יחיד וחיי האדם, תו קטן וחינני. 
 זה היה אנחנו. 
 וזה גם מהווה את החלק הבידורי של הרצאה זו, כך שאני מקווה שנהנתם ממנו. 
 עכשיו, כאשר הייתי תלמיד השנה הראשונה בקולג', השתתפתי בשיעור הביולוגיה הראשון שלי. 
 נדהמתי מהאלגנטיות והיופי של הביולוגיה. 
 התאהבתי בכוחה של האבולוציה, והבנתי משהו מאוד בסיסי: במרבית הקיום של חיים ביצורים חד תאיים, כל תא פשוט מתחלק, וכל האנרגיה הגנטית של התא הזה מצויה בשני תאי הבת. 
 אולם מעת שמופיעים היצורים מרובי התאים, דברים מתחילים להשתנות. 
 רבייה מינית נכנסת לתמונה. 
 וחשוב מאוד, עם כניסת הרבייה המינית שמעבירה הלאה את הגנום, שאר הגוף הופך מיותר. 
 למעשה, ניתן לומר שהמוות הבלתי נמנע של הגוף שלנו מופיע בזמן האבולוציוני באותו רגע כמו רבייה מינית. 
 כעת עלי להודות, כאשר הייתי תלמיד שנה ראשונה בקולג', חשבתי, בסדר, מין/מוות, מין/מוות, מוות או מין -- זה נשמע מתקבל על הדעת בזמנו, אבל עם כל שנה חולפת, גדלו בי הספקות, 
 הבנתי את התחושות של ג'ורג' ברנס, שעדיין מופיע בלאס וגאס כבר מזמן בשנות ה 90 שלו. 
 ולילה אחד, ישנה דפיקה בדלת חדר בית המלון שלו. 
 הוא עונה לדלת. 
 עומדת לפניו נערת מופע בלבוש מינימאלי. 
 מביטה בו ואומרת, "אני כאן למין סוטה" 
 "בסדר גמור," אומר ג'ור'ג, "אני אקח את התה" 
 הבנתי כרופא שעבדתי לקראת מטרה שהיא שונה ממטרת האבולוציה -- לאו דווקא סותרת, פשוט שונה. 
 ניסיתי לשמר את הגוף. 
 ניסיתי לשמור עלינו בריאים. 
 רציתי לשחזר בריאות ממחלה. 
 רציתי עבורנו חיים ארוכים ובריאים. 
 מהות האבולוציה היא העברת הגנום הלאה לדור הבא, הסתגלות והשרדות דור אחר דור. 
 מנקודת מבט אבולוציונית, אתם ואני דומים לטילי האצה מתוכננים לשגר מטען גנטי אל מסלול ההקפה הבא ואז לצלול אל תוך הים. 
 אני חושב שכולנו נבין את ההרגשה שוודי אלן ביטא כאשר אמר, "אני לא רוצה להשיג אלמותיות דרך עבודתי. 
 אני רוצה להשיגה בכך שלא אמות." 
 אבולוציה לא בהכרח מעדיפה את זה שחי לאורך הזמן הרב ביותר. 
 היא לא מעדיפה בהכרח את הגדול ביותר או החזק ביותר או המהיר ביותר, ואפילו לא את הנבון ביותר. 
 אבולוציה מעדיפה את היצורים שמותאמים בצורה הטובה ביותר לסביבתם. 
 זה המבחן היחידי להישרדות והצלחה. 
 בתחתית האוקיינוס, חיידקים שהם אוהבי חום ומסוגלים לשרוד בפתח ארובת קיטור חם אשר אחרת היה מייצרת, לו חיו שם דגים, דגים מבושלים בואקום, אף על פי כן, הצליחו להפוך אותה לסביבה מסבירת פנים עבורם. 
 אז מה זה אומר, כשאנו חוזרים ומביטים למה שקורה באבולציה, ואנו חושבים שוב אודות המקום של בני אדם באבולוציה, ולמעשה אנו מביטים קדימה לשלב הבא, הייתי אומר שישנם מספר אפשרויות. 
 הראשונה היא שלא נתפתח. 
 הגענו למעין שיווי משקל 
 וההצדקה לכך תהיה, ראשית, בעזרת הרפואה, הצלחנו לשמר גנים רבים שבמצב אחר היו ממויינים החוצה ומוסרים מן האוכלוסיה. 
 ושנית, אנו כמין עצבנו את הסביבה שלנו במידה כה רבה שהצלחנו לגרום לכך שהיא תתאים עצמה אלינו כמו שאנו מותאמים אליה. 
 ודרך אגב אנו מהגרים ומסתובבים ומתערבבים ביננו כה הרבה שאינך יכול יותר שיהיה לך הבידוד הנדרש עבור התרחשות של אבולוציה. 
 אפשרות שניה היא שתהיה אבולוציה מהסוג המסורתי, טבעית, שנאכפת על ידי כוחות הטבע. 
 והטיעון כאן יהיה שגלגלי האבולוציה טוחנים לאט, אבל הם נחרצים. 
 וככל הנוגע לבידוד, כאשר אנו כמין ניישב כוכבים מרוחקים, יווצר הבידוד והשינויים הסביבתיים שיכולים לייצר אבולוציה בדרך טבעית. 
 אך ישנה אפשרות שלישית, אפשרות מפתה, מסקרנת ומפחידה. 
 אני קורא לה ניאו-אבולוציה -- האבולוציה החדשה שאינה רק פשוט טבעית אלא מכוונת ונבחרת על ידנו כפרטים בבחירות שנעשה. 
 עכשיו, כיצד כל זה התרחש? 
 כיצד זה יכול להיות אפשרי עבורנו לעשות זאת? 
 קחו בחשבון את המציאות שבה אנשים היום, בתרבויות מסוימות, עושים בחירות עבור הצאצאים שלהם. 
 בתרבויות מסוימות, הם, בוחרים ללדת יותר זכרים מנקבות. 
 זה לאו דוקא טוב לחברה, אבל זה מה שהיחיד והמשפחה בוחרים בו. 
 חישבו גם, לו זה היה אי פעם אפשרי עבורכם לבחור, לא רק את מין הילוד, אלא עבורכם בגופכם לבצע התאמות גנטיות שירפאו או ימנעו מחלות מסוימות. 
 מה אם יכולתם לבצע את השינויים הגנטיים שיפטרו מסכרת או אלצהיימר או להפחית סיכון לסרטן או למנוע אירוע מוחי? 
 האם לא הייתם רוצים לבצע שינויים אלו בגנים שלכם? 
 במידה ונביט קדימה, שינויים מסוג זה יהפכו לאפשריים במידה הולכת וגוברת. 
 פרוייקט הגנום האנושי החל ב1990, ולקח 13 שנים. 
 הוא עלה 2.7 מיליארד דולר. 
 ב 2004 שנה לאחר שהוא הסתיים, ניתן היה לבצע את אותה עבודה עבור 20 מיליון דולר במשך שלושה עד ארבעה חודשים. 
 היום, ניתן להשלים את הרצף של שלושת מיליארד זוגות הבסיס בגנום האנושי במחיר של 20,000$ במהלך כשבוע אחד. 
 לא יעבור זמן רב לפני שהמציאות תהיה גנום אנושי תמורת 1,000$, וזה יהפוך יותר זמין לכל אחד. 
 רק לפני שבוע, האקדמיה הלאומית להנדסה העניקה את פרס דרייפר שלה לפרנסס ארנולד ולווליאם סטמר, שני מדענים שבאופן עצמאי פיתחו טכניקות לעידוד התהליך האבולוציוני הטבעי כך שיפעל מהר יותר ויוביל ליצירת חלבונים רצויים בדרך יעילה יותר -- מה שפרנסס ארנולד קורא " אבולוציה מוכוונת". 
 לפני מספר שנים, פרס לסקר הוענק למדען שיניה ימאנאקה עבור המחקר שלו בו הוא לקח תא עור בוגר, פיברובלסט, ועל ידי מניפולציה של ארבעה גנים בלבד, הוא גרם לתא זה להפוך חזרה לתא גזע פלוריפוטנציאלי-- תא המסוגל בפוטנציה להפוך לכל תא בגופכם. 
 שינויים אלו מגיעים. 
 אותה טכנולוגיה שייצרה את האינסולין האנושי בחיידק יכולה ליצור וירוסים שלא רק יגנו עליכם כנגד עצמם, אבל יגרמו לחוסן כנגד וירוסים אחרים. 
 האמינו או לא, מתקיים מבחן ניסיוני עם חיסון לשפעת אשר גודל בתאי צמח טבק. 
 אתם מסוגלים לדמיין משהו טוב יוצא מתוך טבק? 
 כל זה הוא מציאות היום, ובעתיד, יהפוך לאפשרי יותר מתמיד. 
 דמיינו אם כך רק שני שינויים קטנים. 
 אתם יכולים לשנות את התאים בגופכם, אבל מה אם תוכלו לשנות את התאים בצאצא שלכם? 
 מה אם תוכלו לשנות את הזרע או הביצית, או לשנות את הביצה שהופרתה זה עתה, ולתת לצאצא שלכם סיכוי טוב יותר לחיים בריאים יותר -- להיפטר מסכרת, להיפטר מהמופיליה, להפחית סיכון לסרטן? 
 מי אינו רוצה ילדים בריאים יותר? 
 ואז, אותה טכנולוגיה אנליטית, אותו מנוע של המדע אשר יכול לגרום לשינויים המונעים מחלות, יאפשר לנו לאמץ תכונות-על, קיבולת-על -- שישפרו את הזיכרון. 
 מדוע לא להיות בעל שנינות מהירה כמו קן ג'נינגס, במיוחד עם ניתן להרחיב אותה עם הדור הבא של מכונת ווטסון? 
 ומדוע לא להיות בעל שרירים מהירי כיווץ שיאפשרו לכם לרוץ מהר יותר ורחוק יותר? 
 מדוע לא לחיות יותר? 
 לא ניתן יהיה לעמוד בפני כל אלו. 
 וכאשר נהיה בעמדה בה נוכל להעביר זאת לדור הבא, ונוכל לאמץ את התכונות שנרצה, נמיר אבולוציה בסגנון ישן לניאו-אבולוציה. 
 ניקח תהליך אשר באופן נורמאלי ידרוש 100,000 שנה, ונדחוס אותו ל1,000 שנה -- ואולי אפילו ב100 השנים הבאות. 
 אלו בחירות שהנכדים שלכם, או הנכדים שלהם, יעמדו בפניהם. 
 האם נשתמש באפשרויות אלו ליצור חברה טובה יותר, מצליחה יותר, נדיבה יותר? 
 או, האם נבחר באופן סלקטיבי תכונות שונות שאנו רוצים עבור חלקנו ולא עבור אחרים? 
 האם ניצור חברה שהיא אחידה ומשעממת יותר, או חסונה ויותר רב גונית? 
 אילו הם סוג השאלות שנעמוד בפניהם. 
 והשאלה המעמיקה מכולם, האם נוכל לפתח את החוכמה, ולהוריש את החוכמה, לה נזדקק על מנת לבצע בחירות אלו באופן נבון? 
 לטוב ולרע, ומוקדם יותר ממה שאתם חושבים, בחירות אלו יהיו תלויות בנו. 
 תודה רבה. 


http://www.ted.com/talks/lang/he/eythor_bender_demos_human_exoskeletons.html
אית'ור בנדר מברקלי ביוניקס מביא לבמה 2 שלדים מכניים מדהימים, HULC ו- eLEGS - תוספות רובוטיות שיוכלו יום אחד לאפשר לאדם לסחוב 100 קילו בלי להתעייף, או לאפשר לאדם בכיסא גלגלים לעמוד וללכת. זוהי הדגמה בימתית חזקה עם השלכות על הפוטנציאל האנושי על כל סוגיו.
design,science,technology
1104
אית'ור בנדר מדגים שלדים מכניים לבני אדם
 אני רוצה שתדמיינו רובוט שאפשר ללבוש שנותן לכם יכולות על-אנושיות, או אחד אחר שמאפשר למשתמשים בכיסא גלגלים שוב לעמוד וללכת. 
 אנחנו בברקלי ביוניקס קוראים לרובוטים אלה אקסוסקלטון . 
 זה פשוט דבר שאתה לובש בבוקר, ושיתן לך יותר כוח, ויגביר את מהירותך, ויעזור לך, למשל, לשמור על שיווי משקל. 
 זהו למעשה השילוב האמיתי של אדם ומכונה. 
 אך לא רק זאת, הוא ישלב אותך וירשת אותך ליקום ולמכשירים אחרים מבחוץ. 
 זוהי לא רק משאלת לב. 
 כדי להראות לכם על מה אנחנו עובדים בחייל אמריקאי, שבממוצע סוחב 50 קילו על גבו, והם מתבקשים לסחוב עליהם עוד ציוד. 
 כמובן, התוצאה היא בסיבוכים מסויימים - פציעות גב, שלושים אחוז מהם, פגיעות גב כרוניות. 
 אז חשבנו שנביט באתגר הזה וניצור שלד מכני שיעזור להתמודד עם הנושא הזה. 
 אז הרשו לי להציג בפניכם את "הולק" או "מתקן משא אנושי אוניברסלי" 
 חייל: עם השלד המכני הולק, אני יכול לסחוב יותר ממאה קילו, בסוגי שטח שונים למשך שעות. 
 העיצוב הגמיש שלו מאפשר כפיפות עמוקות זחילות ותנועה בזריזות גבוהה. 
 הוא מרגיש מה אני רוצה לעשות, לאן אני רוצה ללכת, ואז מחזק את הכוח והסיבולת שלי. 
 בנדר: אנחנו מוכנים עם שותפינו בתעשיה להציג השנה את המכשיר הזה, השלד-המכני החדש הזה. 
 כך שזה אמיתי. 
 ועכשיו בואו נביט על המשתמשים בכסא-גלגלים, משהו שחשוב לי במיוחד. 
 ישנם 68 מיליון אנשים בכסא גלגלים ברחבי העולם. 
 זהו בערך אחוז אחד מהאוכלוסיה כולה. 
 וזוהי למעשה הערכה שמרנית. 
 אנחנו מדברים, לעיתים, על אנשים צעירים מאוד עם פגיעות בעמוד השדרה שבשיא חייהם, שנות ה-20, 30, 40, פגעו בקיר וכסא הגלגלים הוא האפשרות היחידה בשבילם. 
 אך זוהי גם האוכלוסיה המבוגרת ובמספרים הולכים וגדלים. 
 והאפשרות היחידה, למעשה, כשמדובר בשבץ או בסיבוכים אחרים, היא כסא הגלגלים. 
 וזה כך למעשה ב-500 שנה האחרונות, מאז הכניסה המוצלחת שלו, יש לומר. 
 אז חשבנו שנתחיל בכתיבת פרק חדש בניידות. 
 הרשו לי להציג לכם את אי-לגס הנלבש על ידי אמנדה בוקסטל שלפני 19 שנה נפצעה בעמוד השדרה, וכתוצאה מכך לא הייתה מסוגלת ללכת במשך 19 שנה עד עכשיו. 
 אמנדה: תודה לך. 
 אמנדה לובשת את האי-לגס, כמו שאמרתי. 
 יש לו חיישנים 
 החיישנים הם לא פולשניים בקביים ששולחים אותות למחשב הנישא שיושב כאן מאחור 
 יש כאן גם תאי סוללה שמניעים את המנועים שיושבים לה על הירכיים, וכמו כן על מפרקי הברכיים, שמניעים אותה קדימה בצורה מאוד טבעית וחלקה זו. 
 הייתי בת 24 ובשיא כושרי כשסלטה מוזרה במהלך סקי במדרון שיתקה אותי. 
 בשבריר שניה, איבדתי כל תחושה ותזוזה מתחת לאגן. 
 מעט לאחר מכן, רופא צעד לחדרי בבית החולים, ואמר, "אמנדה את לעולם לא תלכי". 
 זה היה לפני 19 שנה. 
 הוא לקח ממני כל שבריר של תקווה מהוויתי. 
 טכנולוגיה מותאמת איפשרה לי ללמוד לעשות סקי שוב, לטפס על הרים, ואפילו לרכב על אופני-יד. 
 אך שום דבר לא הומצא שיאפשר לי ללכת, עד עכשיו. 
 תודה רבה. 
 כפי שאתם יכולים לראות, יש בידינו הטכנולוגיה, יש לנו את התשתית לשבת ולנהל דיונים איתכם. 
 זה בידיים שלנו, ויש לנו כאן את כל הפוטנציאל לשנות את החיים של דורות העתיד - לא רק עבור החיילים, או עבור אמנדה כאן וכל משתמשי כיסאות הגלגלים, אלא עבור כולם. 
 תודה. 


http://www.ted.com/talks/lang/he/mark_bezos_a_life_lesson_from_a_volunteer_firefighter.html
הכבאי המתנדב מארק בזוס מספר על מעשה גבורה שלא התפתח כצפוי-- אבל לימד אותו לקח חשוב: אל תחכה כדי להיות גיבור.
community,compassion,culture
1096
מארק בזוס: לקח לכל החיים מכבאי מתנדב
 בניו-יורק אני ראש מחלקת הפיתוח של ארגון שלא-למטרות-רווח בשם "רובין הוד". 
 כשאינני נלחם בעוני, אני נלחם בשריפות כעוזר למפקד קבוצת כבאים מתנדבים. 
 ובעירנו, שבה המתנדבים עוזרים לצוות מקצועי ומיומן מאד, עלינו להגיע אל אתר השריפה מוקדם למדי כדי לזכות בפעילות כלשהי. 
 אני זוכר את הדליקה הראשונה שלי. 
 הייתי המתנדב השני שהגיע למקום, כך שהיה לי סיכוי טוב מאד להשתתף. 
 וגם כך הצטרכתי להתחרות בריצה עם יתר המתנדבים כדי להגיע למפקד האחראי בכדי למצוא מה יהיו תפקידינו. 
 כשאיתרתי את המפקד, הוא היה שקוע בשיחה רצינית עם בעלת הבית, שברור שזה היה אחד הימים הכי גרועים שלה. 
 זה היה באמצע הלילה, היא עמדה בחוץ בגשם שוטף, מתחת למטריה, בפיג'מה, יחפה, בעוד ביתה עולה בלהבות. 
 המתנדב הנוסף שהגיע מעט לפני-- הבה נקרא לו לקס לות'ר-- הגיע ראשון אל המפקד והתבקש להיכנס פנימה ולהציל את הכלב של בעלת הבית. 
 את הכלב! התפוצצתי מרוב קנאה. 
 זה היה איזה עורך-דין או רואה חשבון שלראשונה בחייו יזכה לספר לאנשים שהוא נכנס לבית בוער כדי להציל יצור חי, רק תודות לכך שהשיג אותי בחמש שניות. 
 אני הייתי הבא בתור, 
 המפקד סימן לי לגשת אליו. 
 ואמר, "בזוס, אני צריך שתיכנס אל הבית. 
 אני צריך שתעלה לקומה השניה, מעבר לאש, ושתביא לאישה הזו זוג נעליים." 
 נשבע לכם. 
 נו, לא בדיוק מה שקיוויתי לו, אבל יצאתי לדרכי-- עליתי במדרגות, עברתי במסדרון על פני הכבאים 'האמיתיים', שבשלב זה די סיימו לכבות את האש, ונכנסתי לחדר השינה הראשי כדי לקחת זוג נעליים. 
 אני יודע מה אתם חושבים, אבל אני לא גיבור. 
 נשאתי את מטעני בחזרה במורד המדרגות ושם פגשתי את יריבי עם הכלב היקר, ליד הדלת הקדמית. 
 נשאנו את אוצרותינו החוצה אל בעלת הבית, ושם, שלא במפתיע, משאו זכה ליותר יחס מאשר שלי. 
 כמה שבועות מאוחר יותר, המחלקה קיבלה מכתב מבעלת הבית שהודה לנו על עוז הרוח שהופגן בהצלת ביתה. 
 אקט האדיבות שהיא ציינה לשבח יותר מכל: מישהו אפילו הביא לה זוג נעליים. 
 בשני עיסוקי, הן בעבודתי ב"רובין הוד" והן בתחביב שלי ככבאי מתנדב, אני עד למעשים של נדיבות ואדיבות בהיקף כביר, אך אני גם עד למעשי חסד ואומץ של יחידים. 
 ואתם יודעים מה למדתי? 
 גם אלה וגם אלה חשובים. 
 אז כשאני מתבונן באולם הזה באנשים שהשיגו, או נמצאים בדרכם להשיג הצלחות ראויות לציון, הייתי מציע את התזכורת הבאה: אל תחכו. 
 אל תחכו עד שתעשו את המיליון הראשון שלכם כדי להשפיע על חייו של מישהו. 
 אם יש לכם מה לתת, תנו זאת כעת. 
 הגישו אוכל בבית תמחוי, נקו את הגן השכונתי, 
 היו מורה רוחני למישהו. 
 לא כל יום יזמן לכם הזדמנות להציל חיים של מישהו, אך כל יום מזמן לנו הזדמנות להשפיע על חיי מישהו. 
 אז שחקו את המשחק, הצילו את הנעליים. 
 תודה רבה. 
 ברונו ג'יוסאני: מארק, עלה בחזרה. 
 מארק בזוס: תודה רבה. 


http://www.ted.com/talks/lang/he/isabel_behncke_evolution_s_gift_of_play_from_bonobo_apes_to_humans.html
בעזרת קטעי וידאו שטרם נראו, הפרימטולוגית איזבל בנקה איזקוירדו מראה לנו איך קופי הבונובו לומדים ממשחק תמידי - לבד, עם חברים, אפילו כמשחק מקדים לסקס. ואכן, נראה שהמשחק משחק תפקיד מפתח עבור הבונובו בפתרון בעיות ומניעת קונפליקטים. אם זה עובד אצל בני דודנו, אולי זה יעבוד גם אצלנו?
TED Fellows,animals,culture,play,science
1102
איזבל בנקה: משחק - מתנת האבולוציה, מהבונובו ועד לאדם
 בדיוק חזרתי מקהילה שמחזיקה בסוד להישרדות אנושית. 
 זהו מקום בו הנשים מנהלות את העניינים, סקס הוא דרך לומר שלום, ומשחק שולט ביום - מקום בו כיף הוא ענין רציני. 
 ולא, זה לא פסטיבל גאיה או סן פרנסיסקו. 
 גבירותי ורבותי, הכירו את בני דודכם. 
 זהו העולם של בונובו פראיים בג'ונגלים של קונגו. 
 בונובו הם, יחד עם השימפנזים, קרובי המשפחה החיים הכי קרובים אלינו. 
 זה אומר שלכולנו יש אם משותפת, סבתא אבולוציונית, שחיה לפני כ-6 מיליון שנה. 
 עכשיו, השימפנזים ידועים היטב בשל האגרסיביות שלהם. 
 אבל לרוע המזל, הדגשנו יותר מדי את הנקודה הזו בסיפור שלנו על אבולוציה אנושית. 
 אבל הבונובו מראים לנו את הצד השני של המטבע. 
 בעוד השימפנזים נשלטים ע"י בחורים גדולים ומפחידים, חברת הבונובו נשלטת ע"י נקבות חזקות. 
 החברה האלה הצליחו להגיע למשהו, כי זה מוביל לחברה מאוד סובלנית בה טרם נצפתה אלימות קטלנית. 
 אבל לרוע המזל, הבונובו הם הכי פחות מובנים מכל הקופים הגדולים. 
 הם חיים במעמקי הג'ונגל בקונגו, והיה קשה מאוד לחקור אותם. 
 קונגו היא פרדוקס - ארץ עם יופי ומגוון ביולוגי יוצאי דופן, אך גם לב המאפליה, אתר של קונפליקט אלים שמשתולל כבר עשרות שנים וגבה מספר הרוגים כמעט זהה לזה של מלחמת העולם הראשונה. 
 שלא במפתיע, ההרס הזה מסכן גם את הישרדותם של הבונובו. 
 סחר בבשר ציד ואובדן היערות משמעותם שלא ניתן למלא אצטדיון קטן עם כל הבונובו שנותרו בעולם, ולמען האמת, גם בכך אנו לא בטוחים. 
 ועדיין, בארץ זו של אלימות וכאוס, ניתן לשמוע צחוק חבוי המנדנד את העצים. 
 מיהם בני הדודים האלה? 
 אנו מכירים אותם כקופים של "עשו אהבה, לא מלחמה" משום שהם מקיימים יחסי מין שכיחים, מתירניים, וביסקסואליים, כדי לנהל קונפליקטים ולפתור בעיות חברתיות. 
 עכשיו, אני לא אומרת שזה הפתרון לכל בעיות האנושות. יש הרבה מעבר לקאמה סוטרה בחיי הבונובו. 
 בונובו, כמו בני אדם, אוהבים לשחק במהלך כל חייהם. 
 משחק אינו רק משחק ילדים. 
 עבורנו ועבורם, המשחק הוא בסיסי בביסוס קשרים ובעידוד סובלנות. 
 זה המקום בו אנו לומדים לבטוח, ולומדים על חוקי המשחק. 
 המשחק מגביר יצירתיות וחוסן, והוא יוצר מגוון - מגוון אינטראקציות, מגוון התנהגויות, מגוון קשרים. 
 וכשאתם רואים בונובו משחקים, אתם רואים את הבסיס האבולוציוני של צחוק, ריקוד וטקסים אנושיים. 
 המשחק הוא הדבק שקושר אותנו יחד. 
 עכשיו, אני לא יודעת איך אתם משחקים, אבל אני רוצה להראות לכם כמה קליפים ייחודיים ישר מהטבע. 
 ראשית, זה משחק בכדורים בסגנון בונובו, ואני לא מתכוונת לכדורגל... 
 אז כאן, יש לנו זכר ונקבה צעירים עסוקים במשחק תופסת. 
 תראו מה היא עושה. 
 זה אולי המקור האבולוציוני לביטוי: "תופסת אותו בביצים". 
 אבל אני חושבת שהוא דווקא נהנה מזה, נכון? 
 כן. 
 אז משחק מיני הוא שכיח גם בבונובו וגם באדם. 
 והוידיאו הזה ממש מעניין, כי הוא מראה, הוידיאו הזה ממש מעניין, כי הוא מראה את כושר ההמצאה בהכנסה של אלמנטים לא רגילים לתוך המשחק, כמו אשכים, וגם איך המשחק דורש אמון ומעודד אמון, יחד עם זה שהוא כיף עצום. 
 אבל משחק יכול להחליף את צורתו. 
 משחק יכול להשתנות, ולהתבטא בצורות שונות, חלקן יותר שקטות, דמיוניות, סקרניות - אולי מקום בו פליאה מתחדשת. 
 ואני רוצה שתראו זו פוקו, נקבה צעירה, והיא משחקת בשקט עם מים. 
 אני חושבת שכמוה, גם אנחנו משחקים לפעמים לבד, וחוקרים את הגבולות של העולמות הפנימיים והחיצוניים שלנו. 
 ואותה סקרנות משחקית דוחפת אותנו לחקור, ליצור קשרים. ואז הקשרים הלא צפויים שאנו יוצרים מהווים חממה אמיתית ליצירתיות. 
 אז אלה רק כמה טעימות של התובנות שהבונובו נותנים לנו על העבר וההווה שלנו. 
 אבל יש להם תובנה גם על העתיד שלנו, עתיד בו אנו צריכים להסתגל לעולם המשתנה יותר ויותר באמצעות יצירתיות ושת"פ גדולים יותר. 
 הסוד הוא שהמשחק הוא המפתח ליכולות אלה. 
 במילים אחרות, המשחק הוא הג'וקר האדפטיבי שלנו. 
 כדי להסתגל בהצלחה לעולם משתנה, אנחנו צריכים לשחק. 
 אבל האם נפיק את המקסימום מהשתובבות? 
 משחק הוא לא שולי, 
 משחק הוא הכרחי. 
 עבור בונובו ובני אדם כאחד, החיים אינם רק מאבק אלים. 
 בזמנים בהם נראה הכי פחות מתאים לשחק, יתכן שאלה הזמנים בהם הכי דחוף לשחק. 
 וכך, חברי הפרימאטים, הבה נאמץ מתנה אבולוציונית זו ונשחק נא יחדיו, בעוד אנו מגלים מחדש יצירתיות, חברות ופליאה. 
 תודה לכם. 


http://www.ted.com/talks/lang/he/alice_dreger_is_anatomy_destiny.html
אליס דרייגר עובדת עם אנשים הנמצאים על קצה גבול האנטומיה - כדוגמת תאומים-מחוברים ואנשים בין-מיניים . בתצפיותיה נראה כי לעיתים קרובות הגבול בין זכר לנקבה הוא מעורפל. עובדה זו מעלה שאלה מרכזית: מדוע אנו נותנים לאנטומיה להכתיב את גורלנו?
culture,gender,politics
1166
אליס דרייגר: האם הגוף הוא גורל?
 הייתי רוצה שתדמיינו שני זוגות באמצע שנת 1979 בדיוק באותו יום, בדיוק באותו הרגע, כל זוג הביא ילד לעולם - אוקיי. 
 אז כל אחד מהזוגות ילד תינוק אחד. 
 כעת, אינני רוצה שתקדישו זמן רב מדי לדמיין את רגע ההתעברות, כיוון שאם תקדישו זמן רב מדי לדמיין את ההתעברות הזו, אתם לא תוכלו להקשיב לי. 
 אז פשוט דמיינו זאת לרגע. 
 ובתרחיש זה, אני רוצה לדמיין שבמקרה אחד, הזרע נושא עימו כרומוזום Y, שנפגש עם כרומוזום X של הביצית. 
 ובמקרה השני, הזרע נושא כרומוזום X, שנפגש עם כרומוזום X של הביצית. 
 שניהם במצב תקין; שניהם מסוגלים לצאת לדרך. 
 נחזור אל האנשים האלה מאוחר יותר. 
 אם כן, אני חובשת שני כובעים ברוב התחומים בהם אני עוסקת. 
 בכובעי הראשון, אני עוסקת בהיסטוריה של האנטומיה. 
 אני הסטוריונית בהכשרתי, ומה שאני חוקרת במקרה זה הוא האופן שבו אנשים התמודדו עם אנטומיה - כלומר הגוף האנושי, הגוף החייתי - איך הייתה התמודדות עם נוזלי גוף, המשגות של גוף; כיצד חשבו על אודות הגוף. 
 הכובע השני שאני חובשת בעבודתי הוא של אקטיביסטית, תומכת בזכויות מטופלים - או, כפי שאני נוהגת לומר לעיתים, תומכת באופן לא-סבלני - באנשים שהנם מטופלים של רופאים. 
 במקרה הזה, אנשים שעבדתי איתם הנם אנשים שיש להם מבנה גוף שמתאגר נורמות חברתיות. 
 אז, כמה מהאנשים שעבדתי איתם, לשם דוגמא, היו אנשים שהם תאומים מחוברים, שני אנשים בתוך גוף אחד. 
 חלק מעבודתי עסק באנשים בעלי גמדות -- אנשים שהם הרבה יותר נמוכים מהמקובל. 
 וחלק גדול מעבודתי הוא באנשים בעלי מערכת מינית שונה -- אנשים שאין להם גוף גבר טיפוסי או גוף אישה טיפוסי. 
 וכמונח כללי, אנחנו יכולים להשתמש במונח "בין-מיניים" לכך. 
 "בין-מיניות" מגיעה בצורות שונות ומגוונות. 
 אתן לכם מספר דוגמאות לסוגים בהם ניתן להיות בעלי מין אשר אינו סטנדרטי עבור זכר או נקבה. 
 כך, שבדוגמא אחת, אפשרי אדם אשר לו בסיס כרומוזומלי XY, ושהגן SRY שבכרומוזום Y מורה לבלוטות המין , אשר ישנן לכולנו בשלב העוברי, להתפתח לאשכים. 
 וכך, בשלב העוברי האשכים מפרישים טסטוסטרון 
 אך כיוון שלאדם המסויים הזה חסרים קולטנים לקלוט את הטסטוסטרון, הגוף אינו מגיב לטסטוסטרון. 
 וזוהי תסמונת הקרויה תסמונת אי-רגישות לאנדרוגן . 
 כך שיש רמות גבוהות של טסטוסטרון, אך ללא ריאקציה אליו. 
 כתוצאה מכך, העובר מתפתח יותר במסלול של גוף נקבי טיפוסי. 
 כאשר התינוק נולד, היא נראית כמו ילדה. 
 היא ילדה. מגדלים אותה כילדה. 
 ולעיתים רק עם הכניסה לגיל ההתבגרות -- כאשר מתחיל אצלה תהליך של התפתחות השדיים, אך היא לא מקבלת מחזור, מישהו מתחיל להבין מה מתרחש כאן. 
 ועורכים בדיקות ומגלים שלמעשה, במקום שחלות ורחם, יש לה אשכים פנימיים, והיא בעלת כרומוזום Y. 
 כעת, מה שחשוב להבין הוא שאתם עשויים לתפוס את האדם הזה כגבר, באופן ממשי, אך הן אינן כאלה, למעשה. 
 לנקבות, כמו גם זכרים, יש בגוף משהו שנקרא "בלוטות יותרת הכליה". 
 הן נמצאות בצד האחורי של גופנו. 
 ובלוטות יותרת הכליה מפיקות אנדרוגנים, אשר הנם הורמונים מֵזַכרֵרים . 
 רוב הנקבות כמותי -- אני רואה בעצמי נקבה טיפוסית -- אני למעשה לא יודעת מהו ההרכב הכרומוזומלי שלי אך אני משערת שקרוב לוודאי הוא טיפוסי -- רוב הנקבות כמוני הן למעשה רגישות לאנדרוגן. 
 אנחנו מפיקות אנדרוגן ומגיבות לאנדרוגנים. 
 ההשלכה היא שמישהי כמוני, הייתה בחשיפה גדולה יותר של אנדרוגנים למוחה ביחס לאישה שנולדה עם אשכים שיש לה תסמונת אי-רגישות לאנדרוגן. 
 כך שמין הוא מאד מסובך; לא זו בלבד שאנשים בין-מיניים נמצאים באמצע של הטווח המיני -- במובן מסויימים, הם עשויים להיות מפוזרים בכולו. 
 דוגמא נוספת: לפני מספר שנים, קיבלתי שיחת טלפון מגבר בן 19, שנולד כזכר, גודל כילד, הייתה לו חברה, קיים יחסי מין עם חברתו, חי את חייו כבחור ובדיוק גילה שיש לו שחלות ורחם בתוכו. 
 מה שהיה לו, הוא צורה קיצונית של מצב שקרוי הִיפֶּרְפְּלַזְיָה של יותרת הכליה. 
 יש לו כרומוזומי XX, ובתוך הרחם, בלוטות יותרת הכליה שלו היו בתפוקה כה גבוהה עד שהם יצרו, למעשה, סביבה הורמונלית גברית. 
 וכתוצאה מכך, אברי המין שלו עברו זכרור, מוחו היה נתון לרכיב שבהורמונים, הטיפוסי יותר לגברים. 
 והוא נולד ונראה כילד -- איש לא חשד בדבר. 
 ורק כאשר הגיע לגיל 19 הוא התחיל לצבור כמות של בעיות רפואיות שנבעו למעשה מווסת פנימית, כך שהרופאים הסיקו שלמעשה, הוא היה נקבה מבפנים. 
 אוקיי, אז עוד דוגמא אחרונה ומהירה לדרך שבה ניתן להיות בין-מיני. 
 אנשים מסויימים אשר להם כרומוזומי XX מפתחים משהו שנקרא ovotestis, שהוא מצב שבו יש רקמה שחלתית אשר עטופה סביב ברקמות של אשכים. 
 ואיננו בטוחים לחלוטין ממה נובע מצב זה. 
 כך שמין יכול לבוא במגוון שלם של אפיונים. 
 הסיבה שילדים עם סוגי גוף כאלה -- אם מדובר בגמדות, או תאומים מחוברים, או במקרה של בין-מיניות -- עוברים לעיתים קרובות ניתוחי נירמול היא לא שזה מותיר אותם במצב טוב יותר מבחינת בריאות פיזיולוגית. 
 במקרים רבים, מדובר באנשים שמכתחילה הם בריאים לחלוטין. 
 הסיבה שבגללה הם עוברים לרוב סוגים שונים של ניתוחים היא כיוון שהם מאיימים על הקטגוריות החברתיות שלנו. 
 המערכת שלנו מבוססת בעיקר על ההנחה שאנטומיה מסויימת מגיעה עם זהות מסויימת. 
 אז קיימת אצלנו התפיסה, שהמשמעות של "להיות אישה" זה להיות בעל "זהות נשית"; מה המשמעות של להיות אדם כהה עור, לכאורה, זה להיות בעל אנטומיה אפריקאית במובנים של ההסטוריה שלכם. 
 וכך, קיימת אצלנו התפיסה השטחית הזו. 
 וכאשר אנו ניצבים אל מול גוף אשר מציג בפנינו משהו שונה מכך, הדבר מבהיל אותנו בהקשר של הקטגוריות הללו. 
 ויש לנו תפיסות רומנטיות רבות בתרבות שלנו על אינדיבידואליזם. 
 והאומה שלנו ממש נוסדה על תפיסות רומנטיות מאד של אינדיבידואליזם. 
 ותוכלו וודאי לדמיין כמה מפחיד הדבר כאשר נולדים לכם ילדים שהם שני אנשים בתוך גוף אחד. 
 המקום אשר בו נתקלתי בהכי הרבה להט בזמן האחרון היה בשנה שעברה, עם האצנית הדרום אפריקאית, קסטר סמניה, כאשר המין שלה הועמד בסימן שאלה, באליפות העולם באתלטיקה בברלין. 
 הרבה מאד עיתונאים התקשרו אלי, ושאלו אותי "מהי הבדיקה שהם עומדים לערוך שתוכל להגיד לנו האם קסטר סמניה היא גבר או אישה?" 
 ונאלצתי להסביר לעיתונאים שאין כלל בדיקה כזו. 
 למעשה, אנו יודעים כעת שמין הוא מורכב דיו שאנו חייבים להודות שהטבע לא תוחם גבול ברור עבורנו בין זכר ובין נקבה, או בין זכר ובין-מיניים ונקבה ובין-מיניים; למעשה, אנו כופים את הגבול הזה על הטבע. 
 וכך, מה שיש בפנינו היא סיטואציה שכזו, שבה ככל שהמדע שלנו מתקדם יותר, כך אנו צריכים להודות בפני עצמנו שהקטגוריות הללו שחשבנו שהן קטגוריות גופניות יציבות שמיפו באופן פשוט ונהיר בקטגוריות יציבות של זהות הן הרבה יותר מעורפלות ממה שחשבנו. 
 וזה לא רק במובן של מין. 
 כך גם במובן של גזע, שמתגלה כהרבה יותר מורכב ביחס לעולם המונחים שהתרנו. 
 כאשר אנו מתבוננים, אנו ניצבים אל מול סוגים שונים של אזורים בלתי נעימים. 
 אנו מסתכלים, למשל, על העובדה שאנו שותפים ב-95% מה-DNA שלנו עם שימפנזים. 
 מה עלינו לעשות עם העובדה שאנו שונים מהם למעשה רק במספר נוקלאוטידים? 
 וכאשר אנו מתקדמים יותר ויותר במדע שלנו, אנו נכנסים יותר ויותר אל אזור של אי נחת שבו אנו צריכים להכיר בכך שהקטגוריות הפשטניות שהיו לנו הן ככל הנראה פשטניות מדי. 
 וכך, אנו יכולים לראות זאת בכל מיני מקומות בחיי האדם. 
 מקום אחד שבו ניתן לראות זאת, למשל, בתרבות הנוכחית שלנו, כיום בארצות הברית, הוא הקרב בשאלה על התחלת החיים וסיום החיים. 
 יש לנו דיונים קשים על השאלה באיזו נקודה הופך הגוף להיות בן אנוש, ובכך הוא מובדל בזכויות ביחס לחיי עובר. 
 יש לנו דיונים קשים כיום -- כנראה פחות בדיון הפתוח, ויותר בתוך עולם הרפואה -- לגבי השאלה מתי מישהו מוכרז כמת. 
 בעבר, אבותינו מעולם לא נאלצו להיאבק כל כך בשאלת הכרזתו של מישהו כמת. 
 לכל היותר, הם דחפו נוצה תחת לאפו של מישהו, ואם הוא עיווה באפו, עדיין לא קברו אותם. 
 אם האף פסק בכך, קברו אותם. 
 אך כיום, יש בפנינו מצב שבו אנו מעוניינים לקחת איברים חיוניים מאנשים ולתת אותם לאנשים אחרים. 
 וכתוצאה מכך, אנו תקועים עם המאבק בשאלה הקשה הזו לגבי מי נחשב למת. והדבר מוביל אותנו למצב קשה במיוחד שבו אין לנו קטגוריות פשוטות כמו שהיו בעבר. 
 אם כן, תוכלו לחשוב שכל השבירה הזו לקטגוריות תשמח מאד מישהי כמותי. 
 אני פרוגרסיבית מבחינה פוליטית, אני מגינה על אנשים עם גופים בלתי רגילים, אך אני חייבת להודות בפניכם שעניין זה מלחיץ אותי. 
 ההבנה שהקטגוריות הללו הן למעשה הרבה פחות יציבות ממה שחשבנו, מלחיצה אותי. 
 וזה מלחיץ אותי מנקודת המבט של חשיבה על דמוקרטיה. 
 ועל מנת להסביר לכם על המתח הזה, ראשית עלי להודות בפניכם שאני מעריצה גדולה של האבות המייסדים של האומה. 
 אני יודעת שהם היו גזעניים, אני יודעת שהם היו סקסיסיטיים, אך הם היו אדירים. 
 כלומר, הם היו כה אמיצים ונועזים וכה רדיקליים במה שעשו שאני מוצאת את עצמי צופה במחזמר המיופייף "1776" פעם בכמה שנים, וזה לא בשל המוזיקה, שהיא לחלוטין נשכחת. 
 אלא בגלל מה שקרה ב-1776 עם האבות המייסדים. 
 האבות המייסדים היו, לדידי, האקטיביסטים הראשונים בנושא הגוף, וזו הסיבה לכך: 
 מה שהם דחו היתה תפיסה אנטומית אשר הוחלפה בתפיסה חדשה והיא היתה רדיקלית ויפיפיה, והחזיקה מעמד 200 שנה. 
 אז, כמו שתוכלו לזכור, מה שהאבות המייסדים שלנו דחו, הייתה תפיסת המונרכיה. והמונרכיה, למעשה, התבססה על רעיון פשטני של אנטומיה. 
 המונארכים של העולם העתיק לא הכירו ברעיון של DNA, אך הם הכירו ברעיון של "זכות אבות". 
 הם הכירו במושג של דם כחול. 
 הם הכירו ברעיון שהאנשים אשר נמצאים בעמדות כוח פוליטיות אמורים להיות בעמדות כוח פוליטיות בזכות הדם שהועבר אליהם מסב אל אב, אל בן וכן הלאה. 
 האבות המייסדים דחו רעיון זה, והחליפו רעיון זה ברעיון אנטומי חדש, והרעיון הזה היה שכל בני האדם נולדו שווים. 
 הם יישרו את מגרש המשחקים הזה והחליטו שמה שחשוב באנטומיה הוא מה שאחיד באנטומיה, ולא מה ששונה באנטומיה. וזה היה מעשה רדיקלי מאד לעשותו. 
 הם עשו זאת, בין היתר, כיוון שהם היו חלק מתנועת ההשכלה שבה שני דברים צמחו זה לצד זה. 
 ואלה היו צמיחת הדמוקרטיה אך גם המדע, אשר צמח בו בעת. 
 וזה ברור, אם תביטו בהיסטוריה של האבות המייסדים, רבים מהם התעניינו מאד במדע, והם התעניינו במושג של עולם נטורליסטי. 
 הם התרחקו מהסברים על-טבעיים, והם דחו תפיסות על-טבעיות של כוח, כאשר הוא הועבר מכורח סיבה עמומה כמו זכות אבות. 
 הם נעו לכיוון של תפיסה נטורליסטית. 
 ואם תביטו, למשל, בהכרזת העצמאות, הם מדברים שם על הטבע ועל הטבע השייך לאלוהים. 
 הם לא מדברים על הטבע, או על טבעו של האל. 
 הם מדברים על כוחו של הטבע לומר לנו מי אנחנו. 
 וכחלק מכך, הם הגיעו אלינו עם תפיסה שעסקה באחידות אנטומית. 
 ובעשותם כך, הם סללו, בדרך יפה ביותר את תנועת זכויות האדם העתידה לקום. 
 הם לא חשבו על כך בצורה זו, אך הם עשו זאת בעבורנו, וזה אדיר. 
 אז מה התרחש שנים לאחר מכן? 
 מה שקרה הוא שנשים, לשם דוגמא, אשר רצו בזכות להצביע, לקחו את הרעיון של האבות המייסדים על האחידות האנטומית אשר חשובה יותר מהשוני האנטומי ואמרו, "העובדה שיש לנו רחם ושחלות היא לא משמעותית דיה במובן של שוני כדי להוביל לתפיסה שלא יכולה להיות לנו הזכות להצביע, הזכות לאזרחות מלאה, הזכות לקניין, וכיוצא בזה". 
 ונשים טענו זאת בהצלחה. 
 לאחר מכן הגיעה ההצלחה של התנועה לזכויות האזרח, שבה מצאנו אנשים כמו סוג'רנר תרות' אשר דיברה על "האם אינני אישה?" 
 מצאנו גברים בשורות המפגינים שצעדו בתנועה לזכויות האזרח שקוראים "אני בן אדם". 
 שוב, אנשים בעלי צבע עור שונה פונים אל המשותף שבאנטומיה מעבר לשוני שבאנטומיה, שוב, בהצלחה. 
 אנו רואים תופעה דומה גם בתנועה לזכויות אנשים עם מוגבלויות. 
 הבעיה היא, כמובן, שכאשר אנו מתחילים להביט במה שמשותף, עלינו להתחיל בשאלה מדוע אנחנו משמרים חלוקות מסויימות. 
 שימו לב עתה, אני כן מעוניינת לשמור על חלוקות מסויימות, אנטומיות, בתרבות שלנו. 
 למשל, אינני רוצה לתת לדגים את אותן זכויות כמו לבני אדם. 
 אינני רוצה שנוותר לגמרי על האנטומיה. 
 אינני רוצה להגיד שלילדים בני חמש צריכה להיות הזכות למין בהסכמה או הסכמה לנישואים. 
 אם כן, קיימות חלוקות אנטומיות שהגיוניות לתפיסתי, ושאני חושבת שעלינו לשמר. 
 אך האתגר הוא להסיק מי אלה ומדוע אנו משמרים אותם, והאם יש להם משמעות. 
 אז בואו נחזור אל שתי הישויות אשר נוצרו בתחילת ההרצאה. 
 יש לנו שתי ישויות, שתיהם נוצרו באמצע שנת 1979, בדיוק באותו היום. 
 הבא נניח כי אחת מהן, מרי, נולדה שלושה חודשים מוקדם מן הצפוי, כך שהיא נולדה ב-1 ביוני, 1980. 
 הנרי, לעומתה, נולד בעיתו, כך שהגיע לעולם ב-1 למרץ, 1980. 
 אך ורק בשל העובדה שמרי נולדה שלושה חודשים מוקדם יותר, היא מקבלת שלל זכויות שלושה חודשים מוקדם יותר ביחס להנרי -- הזכות להסכמה ליחסי מין, הזכות להצביע, הזכות לשתות אלכוהול. 
 על הנרי יהיה להמתין עבור זכויות אלה, לא בשל העובדה שהוא שונה בגיל, מבחינה ביולוגית, אלא רק בשל המועד בו נולד. 
 אנו מוצאים מוזרויות אחרות בהקשר של הזכויות שלהם. 
 הנרי, בשל שההנחה שהוא זכר -- למרות שלא ציינתי בפניכם שהוא מסוג של XY -- בשל ההנחה שהוא זכר הוא עתה נושא בחובה לגיוס צבאי, מה שמרי לא צריכה לדאוג ממנו. 
 מרי, באותה העת, לא מקבלת בכל המדינות את אותן זכויות אשר הנרי מקבל בכל המדינות, במיוחד, הזכות לנישואים. 
 הנרי רשאי לשאת אישה בכל המדינות, אך מרי רשאית לשאת אישה רק בחלק קטן מהמדינות. 
 כך שיש לנו קטגוריות אנטומיות שמשתמרות והן בעייתיות במובנים רבים ומוטלות בספק. 
 והשאלה שעולה אצלי היא: מה אנו עושים, כאשר המדע שלנו הולך ומתקדם באופן שבו תופס אנטומיה, שהגענו לנקודה שאין לנו אלא להודות שהדמוקרטיה אשר התבססה על אנטומיה - ייתכן והיא מתמוטטת? 
 אינני רוצה לוותר על המדע, אך בו בעת זה מרגיש לעיתים שהטבע חותר מתחתינו. 
 אז לאן נפנה? 
 נראה כי מה שמתרחש בתרבות שלנו היא עמדה מעשית: "ובכן, עלינו לשרטט את הקו במקום כלשהו, ולכן נשרטט את הקו במקום כלשהו". 
 אך אנשים רבים נתקעים במקומות משונים. 
 כך, למשל, טקסס החליטה בנקודה מסויימת שהמשמעות של "לשאת גבר לבעל" היא להיות נטול כרומוזום Y, והמשמעות של "לשאת אישה" היא להיות בעל כרומוזום Y. 
 בפועל, אין עורכים בדיקות כרומוזומליות לאנשים. 
 אך העניין הזה גם הוא הזוי ביותר, בשל הסיפור שסיפרתי לכם בתחילה על תסמונת אי-רגישות לאנדרוגן. 
 אם נביט על אחד מהאבות המייסדים של הדמוקרטיה המודרנית, ד"ר מרטין לות'ר קינג, הוא מציע לנו אפשרות לפתרון בנאומו "יש לי חלום". 
 הוא מציע שנשפוט אנשים "לא על פי צבע עורם, אלא על פי תוחלת תכונותיהם", נעים אל מעבר לאנטומיה. 
 ואני רוצה לומר, "כן, זה נשמע כמו רעיון ממש טוב". 
 אך בפועל, איך עושים זאת? 
 כיצד שופטים אנשים על פי תוחלת תכונותיהם? 
 הייתי רוצה לציין, בנוסף, שאינני בטוחה שזו הדרך להפיץ זכויות בהקשר של בני אדם, שכן, אני חייבת להודות, שאני מכירה כמה כלבי גולדן רטריבר שראויים כנראה ליותר זכויות סוציאליות מכמה אנשים שאני מכירה. 
 אני רוצה לציין, בנוסף, שככל הנראה קיימים כמה כלבי לברדור שהם בעלי יכולת גבוהה יותר להחלטות מבוססות, חכמות ובוגרות על יחסים מיניים מאשר כמה בני 40 שאני מכירה. 
 אז איך ניתן להמשיג בצורה אופרציונלית את השאלה על תוחלת התכונות? 
 מסתמן שזה עומד להיות קשה מאד. 
 וחלק בתוכי עדיין תוהה, מה אם תוחלת תכונות יתגלה כמשהו שניתן בעתיד לסרוק אותו -- שיהיה אפשר לזהותו בסריקת fMRI? 
 האם באמת אנחנו רוצים ללכת לשם? 
 אינני בטוחה לאן אנו צועדים. 
 מה שאני יודעת הוא, שנראה שישנה משמעות לחשיבה על הרעיון שארצות הברית מובילה בחשיבה על הנושא של דמוקרטיה. 
 עשינו עבודה טובה מאד במאבק על הדמוקרטיה, ואני מאמינה שנעשה עבודה טובה גם בעתיד. 
 אין אצלנו סיטואציה כמו שיש באירן, למשל, שבה גבר אשר נמשך לגברים אחרים מועד להירצח, אלא אם כן מסכים לעבור ניתוח לשינוי מין, אשר במקרה זה מורשה לו להמשיך לחיות. 
 אין אצלנו סיטואציה כזו. 
 אני שמחה להגיד שאין אצלנו את הסיטואציה הזו, שבה -- מנתח ששוחתי איתו לפני מספר שנים אשר הביא זוג תאומים מחוברים על מנת להפריד אותם, גם בשביל לעשות לעצמו מוניטין. 
 אך כאשר שוחחתי איתו בטלפון, ושאלתי אותו מדוע הוא מבצע את הניתוח -- זה ניתוח בעל סיכון גבוה מאד -- תשובתו הייתה, שבאומה ממנה הגיעו, הילדים הללו עתידים לקבל יחס רע מאד, ולכן עליו לעשות זאת. 
 תשובתי אליו הייתה, "ובכן, שקלת אולי מקלט מדיני במקום ניתוח הפרדה?" 
 ארצות הברית הציעה אפשרויות אין קץ עבור אנשים להיות בדיוק כפי שהם, מבלי להכריח אותם להשתנות עבור המדינה. 
 וכך, אני חושבת שעלינו להיות חוד החנית. 
 אם כן, לסיום, הייתי רוצה להזכיר לכם שדיברתי רבות על האבות המייסדים. 
 והייתי רוצה לחשוב על האפשרות של איך הדמוקטיה עשויה להיראות, או הייתה נראית, אם היינו מערבים יותר את האמהות. 
 והייתי רוצה לומר משהו מעט רדיקלי עבור פמיניסטית, והוא שאני חושבת שייתכנו תובנות שונות לחלוטין שיבואו מסוגי גופים שונים לחלוטין, במיוחד במצבים בהם קיימת חשיבה קבוצתית. 
 במשך שנים, בגלל ההתעניינות שלי בבין-מיניים, התעניינתי בנוסף גם במחקר על שוני מיני. 
 ואחד הדברים שעניינו אותי במיוחד הוא השוני בין זכרים ובין נקבות באופן שבו הם חושבים ומתפקדים בעולם. 
 ומה שאנו למדים ממחקרים בין תרבותיים הוא שנשים, בממוצע -- לא כולן, אך בממוצע -- הן נוטות יותר להיות קשובות למצבים חברתיים מורכבים ובטיפול באנשים אשר נתפסים כפגיעים בקבוצה. 
 וכך, אם חושבים על כך, יש בידינו מצב מעניין. 
 לפני שנים, כאשר הייתי תלמידת תואר שני, אחד מהמנחים שלי, שידע שאני מתעניינת בפמיניזם -- ראיתי בעצמי פמיניסטית, כפי שאני רואה גם כיום -- שאל אותי שאלה משונה מאד. 
 הוא אמר, "אמרי לי מה נשי בפמיניזם". 
 ואני חשבתי, "ובכן, זו השאלה המטופשת ביותר ששמעתי. 
 פמיניזם נסוב כולו על פירוק סטראוטיפים על מגדר, כך שאין שום דבר נשי בפמיניזם". 
 אך ככל שחשבתי יותר על שאלתו, כך חשבתי יותר שייתכן שיש משהו נשי בפמיניזם. 
 כלומר, ייתכן שיש משהו, בממוצע, ששונה במוח הנשי ביחס למוח הגברי שהופך אותנו קשובות יותר ליחסים חברתיים מורכבים וקשובות יותר לדאגה עבור מי שפגיע. 
 כך, בעוד שהאבות המייסדים היו קשובים ביותר, כדי להבין כיצד להגן על היחיד מפני המדינה, ייתכן כי אם נחדיר יותר אמהות אל תוך הרעיון הזה, מה שנקבל הוא רעיון בכיוון של - לא רק כיצד להגן, אלא כיצד לדאוג זה לזה. 
 ואולי זהו הכיוון שבו אנו צריכים ללכת בעתיד, לקחת את הדמוקרטיה מֵעבר לאנטומיה -- לחשוב פחות על הגוף של הפרט, בהיבט של הזהות, ולחשוב יותר על היחסים. 
 כך שבעוד אנחנו - האזרחים, מנסים ליצור איחוד טוב יותר, נחשוב על מה אנו יכולים לעשות זה למען זה. 
 תודה לכם. 


http://www.ted.com/talks/lang/he/jessi_arrington_wearing_nothing_new.html
המעצבת ג'סי ארינגטון ארזה רק 7 זוגות תחתונים, וקנתה את כל שאר הבגדים בחנויות יד שניה בלוס אנג'לס. זו מדיטציה של צריכה מודעת -- עטופה בצבע ויצירתיות.
consumerism,creativity,culture,design
1161
ג'סי ארינגטון: לא ללבוש בגדים חדשים
 אני ג'סי, וזו המזוודה שלי. 
 אבל לפני שאראה לכם מה יש בפנים, אני עומדת לצאת בהודאה מאוד פומבית, והיא, אני אובססיבית ללבוש. 
 אני אוהבת למצוא, ללבוש, ולאחרונה, לצלם ולכתוב בלוג על תלבושת אחרת, מטורפת וצבעונית לכל ארוע. 
 אבל אני לא קונה דברים חדשים. 
 אני משיגה את כל בגדי מיד שניה משווקים וחנויות יד שניה. 
 או, תודה רבה. 
 קניה מיד שניה מאפשרת לי להוריד את ההשפעה של המלתחה שלי על הסביבה ועל הארנק שלי. 
 אני זוכה לפגוש כל מיני אנשים נפלאים; הדולרים שלי לרוב הולכים למטרה טובה; אני נראית די יחודית; וזה הופך את הקניות למעין מסע אחרי מטמון בשבילי. 
 אני מתכוונת, מה אני אמצא היום? 
 האם זה יהיה במידה שלי? 
 האם אוהב את הצבע? 
 האם זה יהיה בפחות מ20 דולר? 
 אם כל התשובות הן כן, אני מרגישה כאילו זכיתי. 
 אני רוצה לחזור למזוודה שלי ולספר לכם מה ארזתי לשבוע המלהיב הזה פה בTED. 
 אני מתכוונת, מה מישהי עם כל התלבושות האלה מביאה איתה? 
 אז אני אראה לכם בדיוק מה הבאתי. 
 הבאתי 7 זוגות של תחתונים וזהו. 
 בדיוק שבוע של תחתונים זה כל מה ששמתי במזוודה שלי. 
 הייתי בטוחה שאני אוכל למצוא כל דבר שאני ארצה ללבוש ברגע שאגיע לפאלם ספרינגס. 
 ומאחר ואתם לא מכירים אותי כאישה שהלכה בTED בתחתונים -- זה אומר שמצאתי כמה דברים. 
 והייתי רוצה להראות לכם את מציאות השבוע שלי עכשיו. 
 זה נשמע טוב? 
 אז בזמן שאעשה את זה, אני גם אספר לכם כמה מסיפורי החיים שתאמינו או לא, אספתי בהרפתקאותי של לבישת בגדים משומשים. 
 אז בואו נתחיל ביום ראשון. 
 אני קוראת לזה הטיגריס הזוהר. 
 אתם לא צריכים להוציא הרבה כסף כדי להראות נפלא. 
 אתם כמעט תמיד יכולים להראות נפלא בפחות מ50 דולר. 
 כל התלבושת הזו, כולל הג'קט, עלתה לי 55, וזה היה הדבר היקר ביותר שלבשתי כל השבוע. 
 שני: צבע הוא חזק. 
 זה כמעט בלתי אפשרי פיזיולוגית להיות במצב רוח רע כשלובשים מכנסיים אדומים בוהקים. 
 אם אתם שמחים, תמשכו אנשים שמחים אליכם. 
 שלישי: השתלבות מוערכת יותר מדי. 
 ביליתי הרבה מחיי בנסיון להיות עצמי ובאותו זמן להשתלב. 
 פשוט תהיו מי שאתם. 
 אם אתם מקיפים את עצמכם באנשים הנכונים, הם לא רק יקבלו את זה, הם יעריכו את זה. 
 רביעי: אמצו את הילד הפנימי שלכם. 
 לפעמים אנשים אומרים לי שאני נראית כאילו אני משחקת בלהתלבש, או שאני מזכירה להם את ילדיהם בני השבע. 
 אני אוהבת לחייך ולהגיד, "תודה רבה." 
 חמישי: ביטחון עצמי הוא המפתח. 
 אם אתם חושבים שאתם נראים טוב במשהו, אתם בהחלט כך. 
 ואם אתם חושבים שאתם נראים לא טוב במשהו, אתם כנראה צודקים. 
 גדלתי עם אמא שאמרה לי את זה כל היום. 
 אבל רק כשהגעתי לגיל 30 באמת הבנתי מה זה אומר. 
 ואני הולכת לפרק את זה בשבילכם רק לשניה. 
 אם אתם מאמינים שאתם אנשים יפים מבחוץ ומבפנים, אין מראה שלא תצליחו להעביר. 
 אז אין תרוץ לאף אחד כאן בקהל. 
 אנחנו צריכים להיות מסוגלים לעשות כל מה שנרצה לעשות. 
 תודה רבה. 
 שישי: אמת אוניברסלית -- חמש מילים בשבילכם: פייטים זהובים הולכים עם הכל. 
 ולבסוף, שבת: פיתוח הסטייל האישי שלכם היא דרך נפלאה להגיד לעולם משהו עליכם ללא צורך להגיד מילה. 
 זה הוכח לי פעם אחר פעם כשאנשים באו אלי השבוע רק בגלל מה שלבשתי. והיו לנו שיחות נפלאות. 
 אז כמובן לא הכל יתאים למזוודה הקטנה שלי. 
 אז לפני שאחזור הביתה לברוקלין, אני עומדת לתרום הכל בחזרה. 
 מפני שהלקח שאני מנסה ללמד את עצמי השבוע זה שזה בסדר לשחרר. 
 אני לא צריכה להקשר ריגשית לדברים, מפני שמעבר לפינה, תמיד עומדת להיות עוד תלבושת צבעונית, מטורפת, ומבריקה בשבילי, אם אני שמה קצת אהבה בלב שלי ומסתכלת. 
 תודה רבה לכם. 
 תודה רבה. 


http://www.ted.com/talks/lang/he/carlo_ratti_architecture_that_senses_and_responds.html
עם הצוות שלו בSENSEable City Lab, קרלו ראטי מMIT יוצר דברים מגניבים על ידי זה שהוא חש את המידע שאנחנו יוצרים. הוא שואב ממאגרי מידע פסיביים -- כמו השיחות שאנחנו עושים, הזבל שאנחנו זורקים -- כדי ליצור הדמיות מפתיעות של חיי העיר. והוא והצוות שלו יוצרים סביבות אינטרקטיביות מרהיבות ממים נעים ומאור מעופף, המונעים על ידי תנועות פשוטות שנקלטות דרך חיישנים.
cities,design,entertainment,technology
1137
קרלו ראטי: ארכיטקטורה שחשה ומגיבה
 צהריים טובים לכולם. 
 יש לי משהו להראות לכם. 
 תחשבו על זה כמו פיקסל, פיקסל מעופף. 
 לזה אנחנו קוראים במעבדה שלנו, עיצוב מוחשי. 
 תנו לי לספר לכם קצת על זה. 
 עכשיו, אם תקחו את התמונה הזאת -- אני במקור מאיטליה, וכל ילד באיטליה גדל עם התמונה הזאת על קיר חדר השינה שלו. אבל הסיבה שאני מראה לכם את זה היא בגלל שמשהו מאוד מעניין קרה במרוצי הפורמולה 1 במהלך שני העשורים האחרונים. 
 עכשיו, לפני כמה זמן, אם רצית לנצח במירוץ של פורמולה 1, היית לוקח תקציב, והיית מהמר את התקציב על נהג טוב ומכונית טובה. 
 ואם המכונית והנהג היו מספיק טובים, אז היית מנצח את המירוץ. 
 היום, אם אתה רוצה לנצח את המירוץ, למעשה אתה צריך גם משהו כמו זה -- משהו שמפקח על המכונית בזמן אמת, שיש לו כמה אלפי חיישנים שאוספים מידע מהמכונית, משדרים את המידע הזה את תוך המערכת, ואז מעבדים אותו ומשתמשים בו כדי לחזור למכונית עם החלטות ולעשות דברים בזמן אמת בזמן שהמידע נאסף. 
 לזה, במונחים הנדסיים, היית קורא מערכת שליטה בזמן אמת. 
 ובעיקרון, זו מערכת שעשוייה משני מרכיבים -- מרכיב תחושתי ומרכיב תפעולי. 
 מה שמעניין היום זה שמערכות שליטה בזמן אמת מתחילות להיכנס לחיינו. 
 הערים שלנו, במהלך השנים האחרונות, רק מכבר כוסו ברשתות, אלקטרוניקה. 
 הן נהיות כמו מחשבים באוויר הפתוח. 
 וכמו מחשבים באוויר הפתוח, הן מתחילות להגיב בדרך שונה כדי להיות מורגשות וכדי להיות מתופעלות. 
 אם אנחנו נתקן ערים, בעצם זה עניין גדול. 
 רק כהערה, רציתי לציין, ערים הן רק 2 אחוז מקרום כדור הארץ, אבל הן 50 אחוז מאוכלוסיית העולם. 
 הן 75 אחוז מצריכת האנרגיה -- עד ל80 אחוז מפליטות פחמן דו-חמצני. 
 אם היינו יכולים לעשות משהו עם ערים, זה עניין גדול. 
 מעבר לערים, כל התפעול והתחושתיות הזאת נכנסים לחפצי היום יום שלנו. 
 זה מתערוכה שפאולה אנטונלי מארגנת בMoMA מאוחר יותר השנה, במהלך הקיץ. 
 היא נקראת "דבר אלי." 
 היכן שהחפצים שלנו, הסביבה שלנו, מתחילה לדבר אלינו חזרה. 
 במובן מסויים, זה כמעט כאילו כל אטום שם בחוץ נהיה גם חיישן וגם מפעיל. 
 וזה משנה באופן קיצוני את האינטראקציה שיש לנו בתור בני אדם עם הסביבה שם בחוץ. 
 במובן מסויים, זה כמעט כמו בחלום הישן של מיכלאנג'לו... 
 אתם יודעים, כשמיכלאנג'לו פיסל את "משה", בסוף נאמר שהוא לקח את הפטיש, זרק אותו על משה -- האמת עדיין אפשר לראות את הריסוק הקטן מתחת -- ואמר, צעק, "Perché non parli?", למה אינך מדבר? 
 ובכן היום, בפעם הראשונה, הסביבה שלנו מתחילה לדבר אלינו חזרה. 
 ואני אראה רק כמה דוגמאות -- שוב, עם הרעיון הזה שאנחנו חשים את הסביבה שלנו ומתפעלים. 
 בואו נתחיל עם תחושה. 
 ובכן הפרוייקט הראשון שרציתי לחלוק איתכם הוא בעצם אחד הפרוייקטים הראשונים של המעבדה שלנו. 
 זה היה לפני ארבע וחצי שנים באיטליה. 
 ומה שעשינו שם היה בעצם להשתמש בסוג חדש של רשת באותו זמן שהייתה פרוסה בכל העולם -- זאת הייתה רשת פלאפונים -- ולהשתמש במידע שנאגר באופן אנונימי מאותה הרשת, שנאסף בכל מקרה על ידי המפעיל בכדי להבין איך העיר עובדת. 
 הקיץ היה קיץ עם מזל -- 2006. 
 זה מתי שאיטליה ניצחה במונדיאל. 
 חלקכם אולי זוכרים, אלה היו איטליה וצרפת ששיחקו, ואז בסוף זידאן, עם הנגיחה. 
 בכל מקרה, איטליה ניצחה בסוף. 
 עכשיו תראו מה קרה באותו יום רק על ידי ניטור הפעילות שהתרחשה ברשת. 
 כאן אתם רואים את העיר. 
 ואתם רואים את הקוליסאום באמצע, הנהר טיבר. 
 זה בוקר, לפני המשחק. 
 אתם רואים את ציר הזמן למעלה. 
 צהריים מוקדמים, פה ושם אנשים עושים שיחות וזזים. 
 המשחק מתחיל -- דממה. 
 צרפת מבקיעה. איטליה מבקיעה. 
 זמן מחצית, אנשים עושים שיחה קצרה והולכים לשירותים. 
 מחצית שנייה. סוף הזמן הרגיל. 
 הארכה ראשונה, שנייה. 
 זידאן, הנגיחה ברגע. 
 איטליה מנצחת. יש. 
 ובכן, הלילה ההוא, כולם רצו לחגוג במרכז. 
 ראיתם את השיא הגדול. 
 למחרת, כולם הלכו למרכז לפגוש את הקבוצה המנצחת ואת ראש הממשלה בזמנו. 
 ואז כולם הלכו למטה. 
 אתם רואים את התמונה של מה שנקרא צ'ירקו מאסימו, איפה, שמאז זמני רומא, אנשים היו הולכים לחגוג -- לעשות מסיבה גדולה, וראיתם את השיא הגדול בסוף היום. 
 ובכן, זו רק דוגמא אחת של איך אנחנו יכולים לחוש את העיר היום, בצורה שבה לא יכולנו לעשות רק לפני כמה שנים. 
 עוד דוגמא מהירה לגבי תחושה: זה לא על אנשים, אלא על דברים שאנחנו משתמשים בהם וצורכים אותם. 
 ובכן היום, אנחנו יודעים הכל לגבי המקור שהחפצים באים ממנו. 
 זו מפה שמראה לכם את כל השבבים שיוצרים מחשב מאקינטוש, ואיך הם באים יחדיו. 
 אבל אנחנו יודעים מעט מאוד על המקום שאליו דברים הולכים. 
 אז בפרוייקט הזה, למעשה פיתחנו כמה תגיות קטנות כדי לעקוב אחרי זבל כאשר הוא נע במערכת. 
 אז למעשה התחלנו עם מספר מתנדבים שעזרו לנו בסיאטל, רק לפני קצת למעלה משנה, כדי לתייג את מה שהם זורקים -- סוגים שונים של דברים, כמו שאתם יכולים לראות כאן -- דברים שהם היו זורקים במילא. 
 ואז שמנו שבב קטן, תגית קטנה, על הזבל והתחלנו לעקוב אחריו. 
 הנה התוצאות שעכשיו השגנו. 
 מסיאטל... 
 אחרי שבוע. 
 עם המידע הזה הבנו שיש הרבה חוסר יעילות במערכת. 
 אנחנו יכולים למעשה לעשות את אותו הדבר עם הרבה פחות אנרגיה. 
 המידע הזה לא היה זמין לפני כן. 
 אבל יש הרבה תחבורה מבוזבזת ודברים מפותלים שקורים. 
 אבל הדבר האחר הוא שאנחנו מאמינים שאם נראה כל יום שהכוס שאנחנו זורקים, היא לא נעלמת, היא עדיין איפה שהוא על הכוכב. 
 ובקבוק הפלסטיק שאנחנו זורקים כל יום עדיין נשאר שם. 
 ואם אנחנו נראה את זה לאנשים, אז אולי נוכל לקדם קצת שינוי התנהגותי. 
 אז זאת היתה הסיבה לפרוייקט. 
 השותף שלי בMIT, אסף בידרמן, הוא יכול לומר לכם עוד הרבה על חישה והרבה דברים נפלאים נוספים שניתן לעשות עם חישה, אבל אני רציתי להגיע לחלק השני עליו דיברנו בהתחלה, וזה תפעול הסביבה שלנו. 
 והפרוייקט הראשון הוא משהו שעשינו לפני שנתיים בזאראגוזה, ספרד. 
 זה התחיל משאלה של ראש העיר, שבא אלינו ואמר שספרד ודרום אירופה הן בעלות מסורת יפהפיה של שימוש של מים במרחב הציבורי, בארכיטקטורה. 
 והשאלה הייתה: איך טכנולוגיה, טכנולוגיה חדשה, יכולה להתווסף לזה? 
 ואחד הרעיונות שפותחו בMIT בסדנא היה, דמיינו את הצינור הזה, ויש לך שסתומים, שסתומי סולנואיד, לשוניות, שנפתחים ונסגרים. 
 אתה יוצר מן מסך מים מפיקסלים של מים. 
 והפיקסלים האלה נופלים, אתה יכול לכתוב על זה, אתה יכול להראות דפוסים, תמונות, טקסט. 
 ואתה יכול אפילו להתקרב לזה, וזה ייפתח ויתן לך לקפוץ דרכו, כמו שאתם רואים בתמונה הזאת. 
 ובכן, הצגנו את זה לראש העיר בלוק. 
 הוא נורא אהב את זה. 
 וקיבלנו הזמנה לעצב בניין בכניסה לתערוכה. 
 קראנו לזה ביתן מים דיגיטלי. 
 כל הבניין עשוי ממים. 
 אין דלתות או חלונות, אבל כשאתה מתקרב אליו, הוא ייפתח ויתן לך להיכנס. 
 הגג גם מכוסה במים. 
 ואם יש קצת רוח, אם אתה רוצה להצמצם את ההשפרצות, אתה יכול למעשה להנמיך את הגג. 
 או שאתה יכול לסגור את הבניין, וכל הארכיטקטורה תיעלם, כמו במקרה הזה. 
 אתם יודעים, בימים אלו, אתה תמיד מקבל תמונות בזמן החורף כשהם מורידים את הגג למטה של אנשים שהיו שם ואמרו, "הם הרסו את הבניין." 
 לא, הם לא הרסו אותו, רק כשהוא מונמך, הארכיטקטורה כמעט נעלמת. 
 הנה הבניין בפעולה. 
 אתה רואה את הבן אדם מבולבל לגבי מה קורה בפנים. 
 והנה אני מנסה לא להירטב, בודק את החיישנים שפותחים את המים. 
 ובכן אני צריך לספר לכם עכשיו מה קרה לילה אחד כשכל החיישנים הפסיקו לעבוד. 
 אבל למעשה בלילה ההוא, זה היה אפילו יותר כיף. 
 כל הילדים מזאראגוזה באו לבניין, כי הדרך להתעסק עם הבניין נהייתה משהו שונה. 
 לא עוד בניין שייפתח כדי להכניס אותך, אלא בניין שעדיין יעשה חתכים וחורים דרך המים, ואתה צריך לקפוץ בלי להירטב. 
 וזה, בשבילנו, היה מאוד מעניין, בגלל שכאדריכלים, כמהנדסים, כמעצבים, אנחנו תמיד חושבים על איך אנשים ישתמשו בדברים שאנחנו מתכננים. 
 אבל המציאות תמיד לא צפוייה. 
 וזה היופי של עשיית דברים שמשומשים ומגיבים לבני אדם. 
 הנה תמונה של הבניין עם הפיקסלים הפיזיים, הפיקסלים שעשויים ממים, ואז ההקרנות עליהם. 
 וזה מה שהוביל אותנו לחשוב על הפרוייקט הבא שאני אראה לכם עכשיו. 
 תדמיינו שהפיקסלים האלה יוכלו בעצם להתחיל לעוף. 
 דמיינו שיכולים להיות לכם מסוקים קטנים שזזים באוויר, וכל אחד מהם עם פיקסל קטן בצבעים משתנים -- כמעט כמו ענן שיכול לזוז במרחב. 
 הנה הסרט. 
 אז דמיינו מסוק אחד, כמו זה שראינו קודם, זז יחד עם אחרים, בסנכרון. 
 אז יכול להיות לכם הענן הזה. 
 יכול להיות לכם סוג של מסך או תצוגה גמישה, כמו זה -- תצורה רגילה בשני ממדים. 
 או רגיל, אבל בשלושה ממדים, שבה הדבר שמשתנה זה האור, לא המיקום של הפיקסלים. 
 אתה יכול לשחק עם סוגים שונים. 
 דמיינו שהמסך שלכם יכול פשוט להופיע בקני מידה וגדלים שונים, סוגים שונים של רזולוציה. 
 אבל הדבר כולו יכול להיות פשוט ענן תלת מימד של פיקסלים שאתה יכול לגשת אליו ולנוע דרכו ולראות מהרבה, הרבה כיוונים. 
 הנה הFlyfire האמיתי שהולכת למטה כדי ליצור רשת רגילה כמו קודם. 
 כשאתה מדליק את האור, אתה למעשה רואה את זה. אז זה כמו שראינו קודם. 
 ודמיינו שכל אחד מהם נשלט על ידי אנשים. 
 אתה יכול לגרום לכל פיקסל לקבל קלט שבא מאנשים, מתזוזה של אנשים, וכולי וכולי. 
 אני רוצה להראות לכם משהו כאן בפעם הראשונה. 
 אנחנו עובדים עם רוברטו בולא, אחד מרקדני הבלט הטובים כיום -- האטואל במטרופוליטן בניו יורק ובלה סקאלה במילאנו -- ובעצם לכדנו את התנועות שלו בתלת מימד בכדי להשתמש בהן כקלט לFlyfire. 
 וכאן אתם רואים את רוברטו רוקד. 
 אתם רואים בצד שמאל את הפיקסלים, את הרזולוציות השונות שמתקבלות. 
 זה גם סורק בתלת מימד בזמן אמת וגם לוכד תנועה. 
 אז אתה יכול לבנות מחדש תנועה שלמה. 
 אתה יכול ללכת את כל הדרך. 
 אבל אז, ברגע שיש לך את הפיקסלים, אז אתה יכול לשחק איתם ולשחק עם צבע ותנועה וכוח משיכה וסיבוב. 
 אז אנחנו רוצים להשתמש בזה כאחד מאמצעי הקלט האפשריים בשביל Flyfire. 
 רציתי להראות לכם את הפרוייקט האחרון שאנחנו עובדים עליו. 
 זה משהו שאנחנו עובדים עליו בשביל האולימפיאדה בלונדון. 
 זה נקרא "הענן". 
 והרעיון כאן הוא, דמיינו, שוב, אנחנו יכולים לערב אנשים בלעשות משהו ולשנות את הסביבה -- כמעט להתייחס למה שאנחנו קוראים לו הקמת ענן -- כמו הקמת אסם, אבל עם ענן. 
 דמיינו שאתם יכולים שכולם יתרמו תרומה קטנה לצורך פיקסל אחד. 
 ואני חושב שמה שיוצא דופן שהתרחש במהלך השנתיים האחרונות הוא שבמהלך שני העשורים האחרונים, עברנו מעולם פיסי לעולם דיגיטלי. 
 זו היתה הפיכה דיגיטלית של הכל, ידע, והפיכתו לנגיש דרך האינטרנט. 
 היום, בפעם הראשונה -- והקמפיין של אובאמה הראה לנו את זה -- אנחנו יכולים לעבור מהעולם הדיגיטלי, מכוח הארגון העצמי של רשתות, לעולם הפיסי. 
 זה יכול להיות, במקרה שלנו, אנחנו רוצים להשתמש בזה כדי לעצב ולעשות סמל. 
 זה אומר משהו בנוי, בעיר. 
 אבל מחר זה יכול להיות, בכדי להתמודד עם האתגרים המוצבים בפנינו כיום -- תחשבו על שינוי אקלים או פליטות פחמן דו-חמצני -- איך אנחנו יכולים לעבור מעולם דיגיטלי לעולם פיסי. 
 אז הרעיון הוא שאנחנו יכולים למעשה לערב אנשים בלעשות את הדבר הזה ביחד, בשיתופיות. 
 הענן הוא ענן, ששוב, מורכב מפיקסלים, באותה צורה שבה ענן אמיתי הוא ענן שמורכב מחלקיקים. 
 והחלקיקים האלה הם מים, והענן שלנו הוא של פיקסלים. 
 זה מבנה פיסי בלונדון, אבל מכוסה בפיקסלים. 
 אתה יכול לנוע בפנים, לחוות סוגים שונים של חוויות. 
 אתה יכול למעשה לראות ממתחת, לחלוק את הרגעים העיקריים לאולימפיאדה ב2012 ומעבר, ובאמת להשתמש בזה כדרך להתחבר עם הקהילה. 
 אז זה גם ענן פיסי בשמיים וגם משהו שאתה יכול לעלות עליו למעלה, כמו פסגת ההר החדשה של לונדון. 
 אתה יכול להיכנס לתוכו. 
 וסוג חדש של מגדלור דיגיטלי ללילה -- אבל הכי חשוב, סוג חדש של חוויה לכל מי שיעלה למעלה. 
 תודה לכם. 


http://www.ted.com/talks/lang/he/camille_seaman_haunting_photos_of_ice.html
הצלמת קמיל סימן מצלמת קרחונים, מראה לעולם את יופיין המורכב של חתיכות הקרח הענקיות והעתיקות הללו. צללו אל תוך מצגת התמונות שלה, "הקרחון האחרון."
art,arts,glacier,global issues,photography
1171
קמיל סימן: צדים תמונות של קרח קוטב
 כאמנית, חיבור מאוד חשוב לי. 
 דרך עבודתי אני מנסה להמחיש שאנשים לא מנותקים מהטבע ושכל דבר מחובר. 
 לראשונה נסעתי לאנטארקטיקה לפני בערך 10 שנים, שם ראיתי את הקרחון הראשון שלי. 
 הייתי מלאה יראת כבוד. 
 ליבי פעם במהירות, ראשי היה סחרחר, מנסה להפנים את מה שניצב מולי. 
 הקרחונים סביבי היו כמעט 60 מטר לתוך המים. ויכולתי רק לדמיין שזה פתית שלג אחד על פתית שלג אחר, שנה אחרי שנה. 
 קרחונים נולדים כשהם נפרדים מקרחונים יבשתיים או נשברים ממדפי קרח. 
 לכל קרחון יש את האישיות שלו. 
 יש להם דרך יחודית לתקשר עם סביבתם והחוויות שלהם. 
 חלק מסרבים לוותר ומחזיקים מעמד עד הסוף המר, בעוד אחרים לא יכולים יותר ומתקפלים בהתקף של תשוקה דרמתית. 
 זה קל לחשוב, כשאתם מסתכלים על קרחון, שהם מבודדים, שהם נפרדים ולבד, ממש כמו שאנשים לפעמים רואים את עצמם. 
 אבל המציאות רחוקה מזה. 
 כשקרחון נמס, אני נושמת את האטמוספרה העתיקה שלו. 
 כשקרחון נמס, הוא משחרר מים טריים עשירים במינרלים שמזינים צורות חיים רבות. 
 אני מתקרבת לצלם את הקרחונים האלה כאילו אני לוקחת דיוקן של אבותי, בידיעה שברגעים היחודיים האלה הם קיימים בצורה הזו ולעולם לא יתקיימו בה שוב. 
 זה לא מוות כשהם נמסים, זה לא סוף, אלא המשכיות של דרכם במעגל החיים. 
 חלק מהקרח בקרחונים שאני מצלמת הוא צעיר מאוד -- בן כמה אלפי שנים. 
 וחלק מהקרח הוא בן יותר מ-100,000 שנה. 
 התמונות האחרונות שארצה להראות לכם הן של קרחון שצילמתי בקקרטסואטסיאק, גרינלנד. 
 זה ארוע מאוד נדיר שממש זוכים לראות קרחון מתגלגל. 
 אז הנה זה. 
 אתם יכולים לראות מצד שמאל סירה קטנה. 
 היא בערך באורך 5 מטרים. 
 והייתי רוצה שתשימו לב לצורת הקרחון והיכן הוא בקו המים. 
 אתם יכולים לראות כאן, הוא מתחיל להתגלגל, והסירה עברה לצד השני,והאיש עומד שם. 
 זה קרחון גרינלנדי בגודל ממוצע. 
 הוא בערך 120 רגל מעל המים, או 40 מטר. 
 וזה וידאו בזמן אמת. 
 וממש ככה, הקרחון מראה צד אחר באישיות שלו. 
 תודה רבה. 


http://www.ted.com/talks/lang/he/mick_ebeling_the_invention_that_unlocked_a_locked_in_artist.html
מחלת העצבים ALS השאירה את טמפט ,אמן גרפיטי, משותק מכף רגל ועד ראש, כשקריצות הן תקשורותו היחידה. בשיחה יוצאת-דופן ב-TEDActive, היזם מיק אבלינג מסביר איך הוא וצוות של משתפי פעולה בנו המצאה בעלת קוד-מקור פתוח אשר העניקה לאמן -- ומעניקה לאחרים באותו מצב -- את האמצעים לעסוק שוב באמנות.
creativity,design,disease,invention,open-source,technology
1115
מייק אבלינג: ההמצאה ששחררה את האמן הנעול
 באופן ברור התברכתי בחיי בכך שזכיתי לעבוד בכמה מיזמים מדהימים. 
 אבל המיזם המרגש ביותר היה קשור בבחור הזה. 
 שם הבחור טמפט. 
 טמפט היה אחד מאמני הגרפיטי החשובים ביותר בשנות השמונים. 
 יום אחד הוא הגיע הביתה לאחר ריצה ואמר, "אבא, אני מרגיש עקצוצים ברגליים." 
 זו הייתה התחלתה של ה-ALS. 
 כעת טמפט משותק לגמרי. 
 הוא יכול להשתמש רק בעיניו. 
 נחשפתי אליו. 
 אני בעל חברה שמעצבת ומנפישה, מכאן ברור לחלוטין שגרפיטי הוא חלק מהותי ממה שאנחנו מעריצים ומכבדים בעולם האומנות. 
 אז החלטנו שאנחנו הולכים לתת חסות לטוני, טמפט, ולשאיפותיו. 
 הלכתי ופגשתי את אחיו ואביו ואמרתי, "אנחנו נמסור לכם את הכסף הזה. 
 מה אתם מתכוונים לעשות איתו?" 
 אחיו השיב, "אני רק רוצה להיות מסוגל לדבר עם טוני שוב. 
 אני רק רוצה לתקשר איתו שוב ושהוא יוכל לתקשר איתי." 
 אמרתי, "חכה רגע, זה לא -- ראיתי את סטפן הוקינג -- האם לא לכל האנשים המשותקים יש את האפשרות לתקשר באמצעות מכשירים מסויימים?" 
 הוא אמר לי, "לא, אלא אם כן אתה מהעשירון העליון, ויש לך ביטוח גדול, אתה לא יכול לעשות את זה. 
 המכשירים האלה לא נגישים לכולם." 
 אמרתי," אז, איך בעצם אתם מתקשרים?" 
 כולם ראו את הסרט "הפרפר ופעמון הצלילה"? 
 ככה הם מתקשרים -- משלבים אצבעות. 
 אמרתי, "זה, זמנו עבר. איך זה יכול להיות?" 
 אז נוצר בי רצון עז לכתוב פשוט צ'ק, אבל במקום זה, כתבתי צ'ק שלא היה לי מושג איך אוכל לפדותו. 
 התחייבתי בו במקום לפני אחיו ואביו -- "בסדר, הנה העסקה: טוני הולך לדבר, אנחנו הולכים להשיג לו את המכשיר, ואנחנו הולכים למצוא דרך שבה הוא יוכל לעשות את האומנות שלו שוב. 
 מכיוון שזה אבסורד שמי שעדיין יש לו היכולות, אינו מסוגל לתקשר." 
 לכן דיברתי בכנס מספר חודשים לאחר-מכן. 
 פגשתי את האנשים המכונים GRL, שזה מעבדת מחקר לגרפיטי, ויש להם טכנולוגיה המאפשרת להם להאיר על כל משטח ואז באמצעות מצביע לייזר, לצייר עליו, והוא פשוט רושם את נגטיב החלל . 
 כך הם מסתובבים ועושים אומנות כמו זו. 
 הם טוענים שלכל הדברים שמצויירים יש מחזור-חיים. 
 תחילה זה מתחיל עם איברי-המין, אחר-כך מתחיל עם מילות קללה, אחר-כך השמצות על בוש ובסוף אנשים הגיעו לאומנות. 
 אבל תמיד היה מחזור-חיים לתצוגות שלהם. 
 אז הלכתי הביתה ובזמן הארוחה עם אישתי, סיפרתי לה על כל זה, ואז חשבנו, "רק רגע, אם אנו יודעים שטכנולוגיה זו קיימת ושדרכה ניתן להשתמש בעיניים כדי לשלוט על דברים, למה שלא נמציא דרך שבה טמפט יוכל לשלוט על לייזר וכך יוכל שוב לצייר גרפיטי וזה יהיה נפלא." 
 וזה מה שהחל את המסע. 
 וכשנתיים מאוחר יותר, שנה מאוחר יותר, לאחר שכמה ארגונים ולאחר הנעת כמה מהלכים, השגנו מספר דברים. 
 אחד, דפקנו על כמה שולחנות אצל חברות הביטוח, וממש זכינו במכונת טמפט המאפשרת לו לתקשר -- מכונה של סטפן הוקינג. 
 שהיתה מדהימה. 
 וברצינות, הוא מה זה מצחיק -- אני קורא לו יודה, כי אפשר לדבר איתו, לקבל ממנו אי-מיילים, ואתה מרגיש כזה קטן לידו. הבן-אדם הזה הוא באמת משהו. 
 הדבר האחר שעשינו היה להטיס 7 מתכנתים מכל העולם -- ממש מכל פינה בעולם -- והבאנו אותם לביתנו. 
 אישתי ואני והילדים עברנו למחסן האחורי והמתכנתים והפורצים וממציאי תאוריות הקונספירציה והאנרכיסטים הללו השתלטו על ביתנו. 
 רבים מחברינו חשבו שהשתגענו לעשות את זה ושכאשר נחזור נמצא שכל התמונות מהקירות הורדו ושבמקומם צוייר גרפיטי על הקירות. 
 אבל במשך שבועיים ויותר, תיכנתנו, הלכנו לטיילת של ונציה, ילדיי הפכו למעורבים, הכלב שלי הפך למעורב, ויצרנו את זה. 
 זה נקרא "עין-כותבת", וניתן לראות את התיאור. 
 אלה משקפיים זולים שקנינו בטיילת בחוף ונציה, קצת חוט נחושת וכמה דברים מהום-דפו ומרשת רדיו-שאק. 
 לקחנו מצלמת PS3, פתחנו אותה, הרכבנו אותה על אור LED, והנה יש התקן שהוא חינם -- אפשר לבנות עצמאית, אנו נותנים את התוכנה חינם, ניתן להורידה בחינם. 
 וכך יצרנו התקן שאין עליו שום מגבלות. 
 אין חברת ביטוח שתוכל לומר "לא". 
 אין בית-חולים שיוכל לומר "לא". 
 לכל מי שמשותק יש כעת גישה כדי ממש לצייר או לתקשר תוך שימוש בעיניהם בלבד. 
 תודה. 
 תודה רבה לכולכם. זה היה מרגש. 
 כך שבסוף השבועיים, חזרנו לחדרו של טמפט. 
 אני אוהב תמונה זו, כי זה חדרו של מישהו אחר ושם זה חדרו. 
 יש את כל ההמולה לרגל החשיפה הגדולה. 
 ולאחר תכנון של שנה, שבועיים של תיכנות, חגיגות אוכל ואירועי הלילה, טוני שוב צייר לראשונה לאחר שבע שנים. 
 וזו תמונה מדהימה, כי זו מערכת תומכת החיים שלו, והוא מסתכל מעבר למערכת הזו. 
 דחפנו את המיטה שלו כדי שיוכל להסתכל. 
 והצבנו זרקור על קיר בחניית בית החולים בחוץ. 
 והוא שוב צייר בפעם הראשונה, בפני משפחתו וחבריו -- וניתן רק לדמיין מה היתה ההרגשה בחנייה. 
 מה שמצחיק הוא שהיינו צריכים לפרוץ גם לחניה, כך שהרגשנו כשותפים מלאים לכל סצנת הגרפיטי. 
 בסיום כל זה, הוא שלח לנו מייל, וזה מה שהיה כתוב בו: "זו היתה הפעם הראשונה שציירתי משהו לאחר שבע שנים. 
 אני מרגיש כאילו החזיקו אותי מתחת למים, עד שמישהו ירד ומשך אותי מהראש כדי שאוכל לנשום." 
 האין זה נפלא? 
 אז זוהי מין קריאת הקרב שלנו. 
 זה מה שדוחף אותנו להמשיך לעשות ולהמשיך להתפתח. 
 ועדיין יש לפנינו דרך כה ארוכה לעשות עם זה. 
 זהו התקן מדהים, אבל הוא שווה-ערך לשירבוט חפוז. 
 ומי שיש לו כזה פוטנציאל אומנותי, מגיע לו הרבה יותר. 
 לכן אנו בתהליך של לנסות ולגלות כיצד לעשותו טוב יותר, מהיר יותר, חזק יותר. 
 מאז, זכינו בהכרה בכל מיני צורות. 
 זכינו בכמה פרסים. 
 יש לזכור, זה חינם; אף אחד מאיתנו אינו מרויח כסף מזה. 
 הכל מגיע מכיסנו. 
 הפרסים היו כמו, "וואו, זה נהדר". 
 ארמסטרונג צייץ עלינו, ואז בדצמבר, המגזין טיים עשה לנו כבוד בתור אחת מ-50 ההמצאות של 2010, שזה היה באמת נהדר. 
 הדבר הכי נהדר בקשר לזה -- וזהו הדבר שסוגר את המעגל -- שבאפריל שנה זו, ב"גפן MOCA" במרכז לוס-אנג'לס, הולכת להתקיים תערוכה הנקראת "אומנויות רחוב". 
 ו"אומנויות רחוב" הולכת להציג די הרבה מהתוקפנות שבאומנות הרחוב -- בנקסי, שפרד פיירי, CAWs -- כל אלה יהיו שם. 
 טמפט יהיה נוכח בתצוגה, שזה די מדהים. 
 עקרונית זה מה שברצוני לומר: אם אתם רואים משהו שהוא בלתי-אפשרי, תעשו אותו לאפשרי, 
 כל מה שיש באולם זה היה בלתי-אפשרי -- במה זו, מחשב זה, מיקרופון, ה"עין-כותבת" -- היו בלתי-אפשריים מתי שהוא. 
 תעשו את זה לאפשרי -- כל אחד ואחד כאן. 
 אני לא מתכנת, אף פעם לא התעסקתי עם טכנולוגיה לזיהוי אישונים, אלא שפשוט הבנתי משהו והתחברתי לאנשים מדהימים כדי שנוכל לגרום למשהו לקרות. 
 וזו השאלה שאני רוצה שכל אחד ישאל את עצמו בכל יום, כאשר עולה בדעתך משהו שאתה מרגיש שצריך להיעשות. אם לא עכשיו, אז אי-מתי? ואם לא אני, אז מי? 
 תודה לכם. 


http://www.ted.com/talks/lang/he/jok_church_a_circle_of_caring.html
שהרצאת שלוש הדקות שלו, המאייר ומחנך ג'וק צ'רץ' מספר סיפור מרגש של מורה שדאגה לו כשאף אחד אחר לא עשה זאת - ואיך הוא החזיר טובה.
culture,education,love,storytelling
1176
ג'וק צ'רץ' : מעגל של דאגה
 אתם יודעים, מה שאני עושה זה לכתוב לילדים, ואני כנראה סופר הילדים הנקרא ביותר באמריקה, למעשה. 
 ואני תמיד אומר לאנשים שאני לא רוצה להופיע נראה כמו מדען. 
 אתם יכולים לקבל אותי כאיכר, או בבגדי עור, ועד כה אף אחד לא בחר באיכר. 
 אני כאן היום לדבר אתכם עם מעגלים של התגלויות. 
 ואתם יודעים, התגלות היא לרוב משהו שאתם מוצאים שהפלתם. 
 אתם רק צריכים ללכת מסביב לבלוק כדי לראות אותה כהתגלות. 
 זה ציור של עיגול. 
 חבר שלי צייר אותו - ריצ'ארד בולינגברוק. 
 זה מעגל מורכב מהסוג שאני עומד לספר לכם עליו. 
 המעגל שלי החל בשנות השישים בתיכון בסטו, אוהיו שם הייתי ההומו של הכיתה. 
 אני הייתי זה שקיבל מכות כל שבוע בשרותי הבנים, עד שמורה אחת הצילה את חיי. 
 היא הצילה את חיי על ידי זה שהיא נתנה לי ללכת לשרותים בחדר המורים. 
 היא עשתה זאת בהחבא, 
 היא עשתה זאת במשך 3 שנים, 
 והייתי צריך לצאת מהעיר. 
 היתה לי אגודל, היו לי 85$, והגעתי לסאן פרנסיסקו, קליפורניה -- פגשתי מאהב -- ואז בשנות ה80, מצאתי את זה הכרחי להתחיל לעבוד באירגוני איידס. 
 בערך לפני שלוש או ארבע שנים, קיבלתי טלפון באמצע הלילה מהמורה שלי גברת פוסטן שאמרה, "אני צריכה לראות אותך. 
 אני מאוכזבת שמעולם לא יצא לנו להכיר אחד את השני כמבוגרים. 
 תוכל בבקשה לבוא לאוהיו, ובבקשה תביא את הגבר ההוא שאני יודעת שכבר מצאת עד עכשיו. 
 ואני צריכה לציין שיש לי סרטן לבלב, והייתי רוצה בבקשה שתהיה מהיר עם זה." 
 אז, למחרת היינו בקליבלנד. 
 העפנו בה מבט, צחקנו, בכינו, וידענו שהיא צריכה להיות בהוספיס. 
 מצאנו לה אחד, והכנסנו אותה לשם, וטיפלנו בה וטיפלנו במשפחה שלה, מפני שזה היה הכרחי, 
 זה משהו שידענו לעשות. 
 ובדיוק כשהאשה שרצתה להכיר אותי כמבוגר הכירה אותי, היא הפכה לקופסה עם אפר והושמה בידי. 
 ומה שקרה היה שהמעגל נסגר, זה הפך למעגל -- וההתגלות הזו שדיברתי עליה הציגה את עצמה. 
 ההתגלות היתה שמוות הוא חלק מהחיים. 
 היא הצילה את חיי, ואני ושותפי הצלנו את שלה. 
 ואתם יודעים, החלק הזה של החיים צריך את כל מה ששאר החיים עושים. 
 הוא צריך אמת ויופי, ואני כל כך שמח שזה הוזכר פה כל כך הרבה היום. 
 זה גם צריך -- זה צריך כבוד, אהבה והנאה. וזו העבודה שלנו לחלק אותם. 
 תודה רבה. 


http://www.ted.com/talks/lang/he/ric_elias.html
ריק אליאס ישב בשורה הקדמית של 'טיסה 1549', המטוס שהתרסק לתוך נהר ההדסון בניו יורק בינואר 2009. מה עבר בראשו כאשר המטוס נפל? הוא מספר את סיפורו בפומבי בפעם הראשונה ב- TED.
business,storytelling,transportation
1130
ריק אליאס: 3 דברים שלמדתי בזמן שהמטוס שלי התרסק
 דמיינו פיצוץ גדול בעוד אתם ממריאים לגובה 3,000 רגל. 
 דמיינו מטוס מלא עשן. 
 דמיינו מנוע שרועש קלק, קלק, קלק, קלק, קלק, קלק, קלק. 
 זה נשמע מפחיד. 
 לי היה מושב ייחודי באותו יום. ישבתי בכיסא 1D. 
 הייתי היחיד שיכול לדבר עם דיילי האוויר. 
 הבטתי בהם מייד, והם אמרו, "אין בעייה. כנראה שפגענו בכמה ציפורים." 
 הטייס כבר סובב את המטוס, ולא היינו רחוקים. 
 אפשר היה לראות את מנהטן. 
 אחרי שתי דקות, שלושה דברים קרו בו-זמנית. 
 הטייס מכוון את המטוס במקביל לנהר ההדסון. 
 זה לא הנתיב בדרך כלל. 
 הוא מכבה את המנועים. 
 עכשיו דמיינו שאתם במטוס ללא צליל. 
 ואז הוא אומר שלוש מילים - שלוש המילים הכי נטולות רגש שאי פעם שמעתי. 
 הוא אומר, "תתכוננו להתנגשות." 
 לא הייתי צריך לדבר עם הדיילת יותר. 
 יכולתי לראות בעינייה, זו היתה אימה. הסוף הגיע. 
 עכשיו אני רוצה לשתף אתכם בשלושה דברים שלמדתי על עצמי באותו יום. 
 למדתי שהכל משתנה ברגע. 
 יש לנו סוג של רשימת משימות, ויש לנו דברים מסויימים שאנו רוצים לעשות בחיים, וחשבתי על כל האנשים שרציתי להושיט אליהם יד ולא הושטתי, כל המעגלים שרציתי לסגור, כל החוויות שרציתי לחוות ולא חוויתי. 
 כשחשבתי על זה אחר כך, המצאתי פתגם, והוא, "אני אוסף יינות גרועים." 
 כי אם היין מוכן והאדם נמצא שם, אני פותח אותו. 
 אינני רוצה לדחות אף דבר בחיים יותר. 
 והדחיפות הזה, המטרה, שינה את חיי ממש. 
 הדבר השני שלמדתי באותו יום - וזה כאשר אנחנו עוברים בשלום את גשר ג'ורג וושינגטון, וזה לא היה בטווח גדול -- חשבתי, וואו, יש לי באמת רק חרטה אמיתית אחת. 
 חייתי חיים טובים. 
 באנושיות שלי ובטעויות שלי, ניסיתי להשתפר בכל דבר שעשיתי. 
 אך באנושיות שלי, אני גם מאפשר לאגו שלי להשתלט עלי. 
 ואני התחרטתי על הזמן שבזבזתי על דברים שלא חשובים עם אנשים שכן חשובים. 
 ואני חשבתי על היחסים שלי עם אשתי, עם החברים שלי, עם אנשים. 
 ואחר כך, כשחשבתי על כל זה, החלטתי למחוק אנרגיות שליליות מחיי. 
 זה לא מושלם, אבל זה שיפור גדול. 
 לא רבתי עם אשתי כבר שנתיים. 
 זו תחושה נהדרת. 
 אני כבר לא מנסה לצאת צודק; אני בוחר להיות מאושר. 
 הדבר השלישי שלמדתי - וזהו כאשר השעון המנטלי מתחיל לספור לאחור, "15, 14, 13." 
 אפשר לראות את המים מתקרבים. 
 אני אומר לעצמי, "בבקשה תתפוצץ." 
 אני לא רוצה שהדבר הזה יתפרק ל20 חתיכות כמו שרואים בדוקומנטרים. 
 ובעת נפילה, היה לי תחושה של, וואו, למות זה לא מפחיד. 
 זה כמעט נדמה שאנחנו מתכוננים לזה כל חיינו. 
 אבל זה היה עצוב מאוד. 
 אני לא רציתי למות; אהבתי את חיי. 
 והעצב הזה באמת התבטא במחשבה אחת, וזה שאני רק רוצה דבר אחד. 
 הלוואי ואוכל לראות את הילדים שלי גדלים. 
 לאחר חודש, בערך, הייתי בהופעה של הבת שלי -- כיתה א, עוד לא עם הרבה כישרון אומנתי... 
 ... עדיין. 
 ואני מייבב, אני בוכה, כמו ילד קטן. 
 וזה היה לגמרי הגיוני. 
 אני הבנתי באותו רגע, כשחיברתי את הנקודות, שהדבר היחיד שחשוב בחיים זה להיות אבא טוב. 
 מעל הכל, ומעל הכל, המטרה היחידה שיש לי בחיים זה להיות אבא טוב. 
 אני קיבלתי מתנה בנס, שלא מתתי באותו יום. 
 קיבלתי מתנה נוספת, וזו היכולת לראות לתוך העתיד ולחזור ולחיות אחרת. 
 אני מאתגר את אלו מכם שטסים היום, לדמיין שאותו הדבר קורה במטוס שלכם -- ושזה לא יקרה -- אך תדמיינו את זה, ואיך הייתם משתנים? 
 מה הייתם עושים שאתם עדיין מחכים לעשות בגלל שאתם חושבים שתהיו כאן לנצח? 
 איך הייתם משנים את היחסים שלכם והאנרגיות השליליות שבהם? 
 ומעל הכל, האם אתם ההורים הכי טובים שאתם יכולים להיות? 
 תודה. 


http://www.ted.com/talks/lang/he/ralph_langner_cracking_stuxnet_a_21st_century_cyberweapon.html
כאשר התגלתה ב-2010, תולעת המחשב סטאקסנט היוותה חידה מבלבלת. מעבר לרמת התחכום הגבוהה באופן בלתי רגיל שלה, עמדה תעלומה יותר מטרידה: המטרה שלה. ראלף לאנגנר והצוות שלו עזרו לפצח את הקוד שחשף את המטרה הסופית של ראש הטיל הדיגיטלי הזה -- ואת המקורות הסמויים שלו. בסקירה מרתקת של זיהוי פלילי קיברנטי, הוא מסביר את הדרך.
Iran,computers,government,nuclear energy,politics,science,technology,war
1107
ראלף לאנגנר: פיצוח סטאקסנט, נשק קיברנטי של המאה ה-21
 הרעיון מאחורי תולעת המחשב סטאקסנט הוא בעצם די פשוט. 
 אנחנו לא רוצים שאירן יגיעו לפצצה. 
 הנכס העיקרי שלהם בפיתוח נשק גרעיני הוא מפעל העשרת האורניום בנתנז. 
 הקופסאות האפורות שאתם רואים, הן מערכות בקרת זמן-אמת. 
 אם אנחנו מצליחים לפרוץ למערכות האלה ששולטות על מהירות רכיבים ועל שסתומים, אנחנו יכולים לגרום להרבה בעיות עם הצנטריפוגה. 
 הקופסאות האפורות לא מריצות תוכנת Windows; הן עובדות על טכנולוגיה אחרת לגמרי. 
 אבל אם אנחנו מצליחים להכניס וירוס Windows טוב למחשב נייד שמהנדס מכונות משתמש בו כדי לשנות את תצורת הקופסה האפורה הזאת, אז אנחנו בעניינים. 
 וזאת המזימה מאחורי סטאקסנט. 
 אז אנחנו מתחילים עם דרופר ב-Windows. 
 הוירוס נכנס לקופסה האפורה, פוגע בצנטריפוגות, והתוכנית הגרעינית האירנית נדחית -- המשימה הושלמה. 
 זה קל, הא? 
 אני רוצה לספר לכם איך גילינו את זה. 
 כשהתחלנו את המחקר שלנו על סטאקסנט לפני שישה חודשים, המטרה של הדבר הזה היתה לגמרי לא ידועה. 
 הדבר היחיד שהיה ידוע הוא מאוד מורכב בחלקו במערכת Windows, הדרופר השתמש במספר פירצות יום-אפס. 
 והיה נדמה שהוא רוצה לעשות משהו עם הקופסאות האפורות האלה, מערכות בקרת זמן-אמת. 
 אז זה תפס את תשומת הלב שלנו, והתחלנו פרויקט במעבדה שבו הדבקנו את סביבת העבודה שלנו בסטאקסנט ובדקנו את הדבר הזה. 
 ואז דברים מאוד מוזרים קרו. 
 סטאקסנט התנהג כמו עכבר מעבדה שלא אהב את הגבינה שלנו -- הריח, אבל לא רצה לאכול. 
 זה לא היה לי הגיוני. 
 ואחרי שערכנו כמה ניסויים עם טעמים שונים של גבינות, הבנתי, טוב, זאת התקפה מכוונת למטרה ספציפית. 
 היא לגמרי מכוונת. 
 הדרופר משוטט באופן פעיל בקופסה האפורה אם הוא מוצא תצורה ספציפית, ואפילו אם התוכנה שהוא מנסה להדביק כבר רצה על המטרה הזאת. 
 ואם לא, סטאקסנט לא עושה כלום. 
 אז זה ממש עניין אותי, והתחלנו לעבוד על זה כמעט סביב השעון, כי חשבתי, טוב, אנחנו לא יודעים מה היא המטרה של הוירוס. 
 היא יכולה להיות, נניח לדוגמא, תחנת חשמל אמריקאית, או מפעל כימי בגרמניה. 
 אז כדאי שנגלה מה המטרה בקרוב. 
 אז פרסנו וביצענו הידור הפוך לקוד התקיפה, וגילינו שהוא מובנה משתי פצצות דיגיטליות -- אחת קטנה ואחת גדולה. 
 וראינו גם שהן מתוכננות באופן מאוד מקצועי על ידי אנשים שהיה להם באופן ברור את כל המידע הפנימי. 
 הם הכירו את כל הביטים והבייטים שהם היו צריכים לתקוף. 
 הם כנראה אפילו יודעים את מידת הנעליים של המפעיל. 
 אז הם יודעים הכל. 
 ואם שמעתם שהדרופר של סטאקסנט הוא מורכב ומשוכלל, אני אגיד לכם יותר מזה: הוירוס עצמו הוא מדע טילים. 
 זה הרבה מעבר לכל דבר שנתקלנו בו בעבר. 
 כאן אתם רואים דוגמה של קוד התקיפה המקורי. 
 אנחנו מדברים על -- סביבות 15,000 שורות קוד. 
 נראה כמעט כמו שפת אסמבלי של פעם. 
 ואני רוצה לספר לכם איך הצלחנו להבין את הקוד הזה. 
 אז מה שחיפשנו קודם כל הן פונקציות קריאות מערכת, כי אנחנו יודעים מה הן עושות. 
 ואז חיפשנו טיימרים ומבני נתונים וניסינו לשייך אותם לעולם האמיתי -- למטרות אפשריות בעולם האמיתי. 
 אז אנחנו צריכים תאוריות על מטרות שנוכל להוכיח או להפריך. 
 כדי להגיע לתאוריות על מטרות, אנחנו זוכרים שזאת בוודאות פעולת חבלה קשה מאוד, זאת חייבת להיות מערכת חשובה ביותר, ורוב הסיכויים שהיא נמצאת באירן, מאחר ושם דווחו רוב מקרי המחשבים שהודבקו. 
 אתה לא מוצא כמה אלפי מטרות באזור הזה. 
 זה בעיקרון מצטמצם לכור הגרעיני בבושהר ולמפעל העשרת הדלק הגרעיני בנתנז. 
 אז אמרתי לעוזר שלי, "תשיג לי רשימה של כל מומחי הצנטריפוגות ותחנות הכח מתוך הלקוחות שלנו" 
 והתקשרתי אליהם ותשאלתי אותם כדי לנסות להתאים את הידע והמומחיות שלהם למה שמצאנו בקוד ובנתונים. 
 וזה עבד די טוב. 
 אז הצלחנו לקשר את ראש הטיל הדיגיטלי הקטן עם שליטה על הרוטור. 
 הרוטור הוא החלק הנע בתוך הצנטריפוגה, החפץ השחור שאתם רואים. 
 ואם משנים את המהירות של הרוטור הזה, אפשר באמת לסדוק את הרוטור ובסופו של דבר אפילו לגרום לצנטריפוגה להתפוצץ. 
 מה שעוד ראינו הוא שהמטרה של ההתקפה היתה לעשות את זה באיטיות ובחשאיות -- במאמץ ברור לשגע את מהנדסי התחזוקה, כך שהם לא יוכלו לפענח את זה במהירות. 
 ראש הטיל הדיגיטלי הגדול -- ניסינו לפענח אותו על ידי התבוננות קרובה בנתונים ומבני נתונים. 
 אז לדוגמה, המספר 164 ממש בולט בקוד הזה; אי אפשר לפספס אותו. 
 התחלתי לחקור ספרות מדעית על איך הצנטריפוגות האלה בנויות בנתנז ומצאתי שהן מובנות במה שנקרה סדרה, וכל סדרה מכילה 164 צנטריפוגות. 
 אז זה היה הגיוני, זה התאים. 
 וזה אפילו השתפר. 
 הצנטריפוגות האלה באירן מחולקות ל-15 מה שנקרא, שלבים. 
 ונחשו מה מצאנו בקוד התקיפה? 
 מבנה כמעט זהה. 
 אז שוב, זאת היתה התאמה מאוד טובה. 
 וזה נתן לנו הרבה ביטחון על מה שאנחנו בודקים. 
 אל תבינו אותי לא נכון, זה לא הלך בקלות. 
 התוצאות האלה הושגו אחרי מספר שבועות של עבודה קשה מאוד. 
 והרבה פעמים פשוט נתקענו במבוא ללא מוצא והיינו צריכים לנסות שוב. 
 בכל מקרה, אז גילינו ששני ראשי הטיל הדיגיטליים בעצם כוונו אל אותה מטרה, אבל מזוויות שונות. 
 ראש הטיל הקטן לוקח סדרה אחת, ומסובב את הרוטורים ומאט אותם, וראש הטיל הגדול מדבר עם שש סדרות ומשנה תפקודי שסתומים. 
 אז בסך הכל, אנחנו מאוד בטוחים שמצאנו את המטרה האמיתית. 
 זאת נתנז, וזאת רק נתנז. 
 אז אנחנו לא צריכים לדאוג שמא מטרות אחרות ייפגעו על ידי סטאקסנט. 
 הנה כמה דברים מאוד מגניבים שראינו -- שממש הפתיעו אותי. 
 שם למטה נמצאת הקופסה האפורה, ולמעלה אתם רואים את הצנטריפוגות. 
 עכשיו מה שהדבר הזה עושה הוא שהוא מיירט את הערכים שמתקבלים בחיישנים -- אז לדוגמא, מחיישני לחץ וחיישני רטט -- ובונה קוד לגיטימי, שעדיין רץ בזמן ההתקפה, עם מידע קלט מזוייף. 
 ולמעשה, מידע הקלט המזוייף הזה מוקלט מראש על ידי סטאקסנט. 
 אז זה כמו בסרטים ההוליוודיים שבזמן העוקץ, מצלמות האבטחה מוזנות בסרטונים מוקלטים מראש. 
 זה מגניב, אה? 
 הרעיון כאן הוא כמובן לא רק לשטות במפעילים בחדר הבקרה. 
 האמת שזה הרבה יותר מסוכן ואגרסיבי. 
 הרעיון הוא לעקוף מערכת בטיחות דיגיטלית. 
 אנחנו צריכים מערכות בטיחות דיגיטליות במקומות שמפעיל אנושי לא יכול לפעול מהר מספיק. 
 אז לדוגמה, בתחנת כח, כשטורבינת הקיטור הגדולה שלך צוברת יותר מדי מהירות, אתה חייב לפתוח את שסתומי השחרור בתוך אלפית השניה. 
 ברור מאליו שזה לא יכול להתבצע על ידי מפעיל אנושי. 
 אז במקומות כאלה אנחנו צריכים מערכות בטיחות דיגיטליות. 
 וכשהן נפרצות, אז דברים מאוד רעים יכולים לקרות. 
 המפעל שלך יכול להתפוצץ. 
 ולא המפעילים שלך ולא מערכת הבטיחות שלך ישימו לב לכך. 
 זה מפחיד. 
 אבל זה נהיה יותר גרוע. 
 וזה מאוד חשוב, מה שאני הולך להגיד. 
 תחשבו על זה. ההתקפה הזאת היא כללית. 
 היא לא עוסקת ספציפית, בצנטריפוגות, בהעשרת אורניום. 
 אז היא יכולה לעבוד גם לדוגמה, בתחנת כח או במפעל לייצור כלי רכב. 
 היא כללית. 
 ואתה לא חייב -- בתור תוקף -- אתה לא חייב להפיץ את הוירוס הזה בעזרת כונן USB, כמו שראינו במקרה של סטאקסנט. 
 אתה יכול גם להשתמש בשיטות רגילות להפצת תולעת מחשב. 
 פשוט תפיץ את זה כמה שרק אפשר. 
 ואם אתה עושה את זה, מה שאתה מקבל הוא נשק קיברנטי להשמדה המונית. 
 זאת התוצאה שאיתה אנו צריכים להתמודד. 
 אז לרוע המזל, המספר הגדול ביותר של מטרות להתקפות כאלה הוא לא במזרח התיכון. 
 הן נמצאות בארה"ב ואירופה וביפן. 
 אז כל האיזורים הירוקים, אלה הסביבות עם הכי הרבה מטרות. 
 אנחנו צריכים להתמודד עם התוצאות, וכדאי שנתחיל להתכונן עכשיו. 
 תודה. 
 כריס אנדרסון: יש לי שאלה. 
 ראלף, זה דווח בהרחבה שאנשים מניחים שהמוסד הוא הישות המרכזית מאחורי זה. 
 האם זאת דעתך? 
 ראלף לאנגנר: אוקיי, אתה באמת רוצה לשמוע את זה? 
 כן. אוקיי. 
 דעתי היא שהמוסד מעורב, אבל שהכח המוביל אינו ישראל. 
 הכח המוביל מאחורי זה הוא מעצמת העל הקיברנטית. 
 ויש רק אחת, וזאת ארה"ב -- למרבה המזל, למרבה המזל. 
 כי אחרת, הבעיות שלנו היו אפילו יותר גדולות. 
 כריס: תודה לך שהפחדת אותנו עד עמקי נשמתנו. תודה לך ראלף. 


http://www.ted.com/talks/lang/he/morgan_spurlock_the_greatest_ted_talk_ever_sold.html
בעזרת הומור והתמדה, יוצר הסרטים מורגן ספרלוק צולל אל תוך עולם שיווק מותגים נסתר אך מעורר השראה, במסעו ליצור סרט על חסויות. 
Talks
1114
מורגן ספרלוק: הרצאת ה-TED הטובה ביותר שנמכרה אי פעם
 ביליתי את השנים האחרונות בהכנסת עצמי אל תוך מצבים קשים מאוד בדרך כלל ובד בבד גם מסוכנים. 
 נכנסתי לכלא -- קשה. 
 עבדתי במכרה פחם -- מסוכן. 
 צילמתי באיזורי לחימה -- קשה ומסוכן גם יחד. 
 וביליתי 30 יום בלאכול כלום פרט לזה -- כיף בהתחלה, קצת קשה באמצע, מאוד מסוכן בסוף. 
 למעשה, ברוב הקריירה שלי, הכנסתי את עצמי למה שנראים מצבים נוראיים אך ורק בכדי לנסות ולבחון נושאים חברתיים בצורה העושה אותם מרתקים, ההופכת אותם למעניינים, ומפרקת אותם לצורה ההופכת אותם מבדרים ונגישים לקהל. 
 אז כאשר ידעתי שאני מגיע לכאן לקיים הרצאת TED אשר תשקיף על עולם המיתוג ונותני החסות ידעתי שאני רוצה לעשות משהו מעט שונה ויוצא דופן 
 אז כפי שחלק מכם שמע או שלא לפני מספר שבועות, פרסמתי מודעה באתר אי-ביי. 
 שלחתי מספר הודעות בפייסבוק כמה הודעות בטוויטר ונתתי לאנשים הזדמנות לרכוש את הזכויות להרצאת ה-TED שלי לשנת 2011. 
 בדיוק כך, איש אחד בר מזל, ארגון עסקי, למטרת רווח או שלא למטרת רווח, עמדו לקבל את הזדמנות של פעם בחיים -- מכיוון שאני בטוח שכריס אנדרסון לא יאפשר לזה לקרות שוב -- לרכוש את זכויות השם להרצאה שבה אתם צופים בזה הרגע, אשר בזמנו, לא הייתה לה כותרת, לא ממש היה בה תוכן רב ולמעשה לא ממש נתנה רמז לגבי מה יהיה בפועל נושא ההרצאה. 
 אז מה שבעצם קיבלת היה זה: השם שלך פה מציג: הרצאת ה-TED שאין לך מושג מה הנושא שלה ובנוסף, תלוי בתוכן ההרצאה, עלולה להתפוצץ לך ישר בפרצוף, במיוחד אם אגרום לך או לחברה שלך להיראות טיפשים שעשיתם את זה. 
 אולם אחרי שציינתי את הדברים האלה, זוהי הזדמנות תקשורתית טובה מאוד. 
 אתם יודעים כמה אנשים צופים בהרצאות TED הללו ? 
 המון אנשים. 
 זו רק טיוטת עבודה, דרך אגב. 
 אז על אף המכשול הזה, ידעתי שמישהו ירכוש את זכויות ההרצאה. 
 כעת, אם הייתם שואלים אותי לפני שנה, לא הייתי אפילו מסוגל להגיד לכם זאת בבטחון. 
 אבל בפרוייקט החדש שאני עובד עליו, הסרט החדש שלי, אנחנו בוחנים את עולם השיווק, הפרסום. 
 וכפי שאמרתי קודם לכן, הצבתי את עצמי במצבים די נוראיים במהלך השנים, אבל דבר מאלה לא היה יכול להכין אותי, או להפוך אותי למוכן, למשהו כל כך קשה או כזה מסוכן כמו להיכנס לחדרים עם החבר'ה האלה. 
 אתם רואים, היה לי את הרעיון הזה לסרט. 
 מורגן ספרלוק: מה שאני רוצה לעשות הוא סרט העוסק בשיווק מוטמע, פרסום סמוי, שיווק ופרסום, כאשר כל הסרט ממומן על ידי חברות השיווק המוטמע, הפרסום הסמוי, השיווק והפרסום עצמן. 
 אז הסרט, ייקרא "הסרט הטוב ביותר שאי פעם נמכר." 
 מה שקורה בפועל בסרט "הסרט האדיר ביותר אשר נמכר אי-פעם," הוא שהכל מלמעלה ועד למטה, מההתחלה עד הסוף, ממותג לכל אורכו -- על ידי נותן החסות שאותו תראו בסרט, שהוא מותג או חברה X. 
 אז המותג הזה, איצטדיון קוואלקום, מרכז סטייפלס ... 
 יהיו נשואים לסרט לצמיתות -- לנצח. 
 והסרט מביא את כל הרעיון הזה -- זה מה ? לצמיתות, לנצח? 
 אני אדם מיותר. 
 זה היה יותר לצורך הדגשה. 
 זה היה, "לצמיתות, לנצח." 
 ולא בלבד שלסרט כולו יהיה ספונסר X, אלא שאנו הולכים לוודא שנמכור כל קטגוריה אפשרית בסרט. 
 אז אולי נמכור נעליים ואלה יהיו הנעליים האדירות ביותר שאי פעם נעלת 
 המכונית האדירה ביותר שבה נהגת מתוך "הסרט האדיר ביותר אשר נמכר אי פעם" המשקה האדיר ביותר ששתית, באדיבות "הסרט האדיר ביותר אשר נמכר אי פעם." 
 חאבייר קוצ'הר : אז הרעיון הוא, מעבר רק להצגת העניין שמותגים הם חלק מחייך, אלא ממש להביא את המותגים לממן את הסרט? 
 מורגן ספרלוק: ולמעשה אנו מציגים את כל התהליך של הדרך בה זה עובד. 
 מטרת הסרט כולו היא שקיפות. 
 אתם תראו את כל התהליך קורה בסרט הזה. 
 אז זהו הקונספט כולו, כל הסרט, מתחילתו עד סופו. 
 והייתי מאוד רוצה לראות את CEG עוזרת לדבר הזה לקרות. 
 רוברט פרידמן: אתה יודע זה מצחיק, כי כשאני שומע זאת בפעם הראשונה, זה הכבוד האולטימטיבי לקהל 
 גיא: אני לא יודע כמה יקבלו האנשים לזה, בכל מקרה. 
 חאבייר קוצ'הר: האם יש לך נקודת השקפה -- אני לא רוצה להשתמש במונח "זווית ראייה" משום שיש לו קונוטציות שליליות -- אבל האם אתה יודע איך הדבר הזה יוצג? 
 דיוויד כהן: כמה כסף דרוש בכדי להרים את זה ? 
 מורגן ספרלוק: 1.5 מיליון דולר. 
 ג'ון קיימן: אני חושב שיהיה לך קשה מאוד להיפגש איתם, אבל אני חושב שזה פרוייקט ששווה לנסות להשיג בו שני מותגים גדולים, שממש ברורים מאליהם. 
 חאבייר קוצ'הר: מי יודע, אולי עד הרגע שבו הסרט יוקרן, ניראה כמו חבורת אידיוטים. 
 מורגן ספרלוק: מה לדעתכם תהיה התשובה ? 
 סטיוארט רודרפר: התשובות ברובן תהיינה "לא." 
 מורגן ספרלוק: אבל האם זו מכירה קשה בגלל הסרט או מכירה קשה בגלל שזה אני ? 
 חאבייר קוצ'הר: גם וגם. 
 מורגן ספרלוק: ... כלומר לא אופטימי כל כך. 
 אז, אדוני, האם תוכל לעזור לי? אני זקוק לעזרה. 
 מייקל קזאן: אני יכול לעזור. 
 מורגן ספרלוק: אוקיי. 
 מעולה. 
 מייקל קזאן: אנחנו צריכים לבדוק אילו מותגים. 
 מורגן ספרלוק: כן. 
 כאשר אתה מסתכל על מי יש לך עסק איתו . 
 מייקל קזאן: יש לנו מקומות שנוכל ללכת אליהם. 
 תכבה את המצלמה. 
 מורגן ספרלוק: חשבתי ש "תכבה את המצלמה" משמעו שנשוחח שלא לציטוט. 
 מסתבר שמה שזה באמת אומר "אנחנו לא רוצים שום עסק עם הסרט שלך." 
 מורגן ספרלוק: וככה בדיוק, אחת אחרי השניה, כל החברות הללו נעלמו פתאום. 
 אף אחת מהן לא רצתה שום קשר עם הסרט הזה. 
 נדהמתי. 
 הן לא רצו לחלוטין שום קשר עם הפרוייקט הזה. 
 וזה הימם אותי, מכיוון שחשבתי שכל הקונספט, הרעיון שאחורי שיווק, הוא לחשוף את המוצר שלך לאנשים רבים ככל האפשר, על מנת להביא כמה שיותר אנשים לראות אותו. 
 במיוחד בעולמנו כיום, בהצטלבות זו של מדיה חדשה ומדיה ישמה ונוף התקשורת המנופץ, האם הרעיון הוא לא להשיג את כלי הרכב החדש והראוי להפצת הבאז שיביא את הבשורה להמונים. 
 לא, זה מה שחשבתי אני. 
 אבל הבעייה היא, אתם מבינים, שהרעיון שלי הכיל טעות בסיסית אחת מרה, והטעות המרה הייתה זו. 
 בעצם לא, זו לא הייתה הטעות כלל וכלל. 
 זו לחלוטין לא הייתה צפוייה להיות בעייה. 
 זה היה אמור להיות בסדר. 
 אבל מה שתמונה מציגה היא הבעיה. 
 אתם מבינים, כשמריצים חיפוש תמונות בגוגל למונח "שקיפות", זו -- זו אחת התמונות שעולות ראשונות בתוצאות החיפוש. 
 אז אני אוהב איך שאתה מתנהל, סרגיי ברין . לא. 
 זו הבעיה: שקיפות -- משוחרר מהעמדת פנים או הונאה; שניתן לאתרו בקלות ולראות דרכו; מובן בקלות; מאופיין בניראות או נגישות של המידע, במיוחד לגבי שיטות ודרכי פעולה עסקיות -- השורה האחרונה הייתה כנראה הבעיה הגדולה ביותר. 
 אתם מבינים, אנו שומעים רבות אודות שקיפות בימינו. 
 הפוליטיקאים שלנו אומרים זאת, הנשיא שלנו אומר זאת, אפילו המנכ"לים שלנו אומרים זאת. 
 אבל לפתע כאשר הדבר מגיע להפיכת השקיפות למציאות, משהו לפתע משתנה. 
 אבל מדוע? ובכן, שקיפות היא דבר מפחיד -- כמו הדב המוזר שעדיין שואג. 
 היא איננה צפוייה -- כמו דרך העפר המוזרה הזו. 
 והיא בנוסף מאוד מסוכנת. 
 מה עוד מסוכן? 
 אכילת קערית מלאה בקצפת. 
 זה אכן מאוד מסוכן. 
 כעת כאשר התחלנו לדבר עם חברות ולומר להם שרצינו לספר את הסיפור הזה, והם אמרו, "לא, אנחנו רוצים שתספרו סיפור. 
 אנחנו רוצים שתספרו סיפור, אבל אנחנו פשוט רוצים שתספרו את הסיפור שלנו." 
 אתם מבינים, כאשר הייתי ילד ואבי תפס אותי בשקר כלשהו -- ונתן בי את אותו מבט אופייני שתמיד נתן בי -- הוא היה נוהג לומר, "בן, ישנם שלושה צדדים לכל סיפור. 
 ישנו הסיפור שלך, ישנו הסיפור שלי, וישנו הסיפור האמיתי." 
 אתם מבינים, באמצעות סרט זה, רצינו לספר סיפור אמיתי. 
 אך עם חברה אחת, סוכנות פרסום אחת המוכנה לסייע לי -- וזה רק בגלל שהכרתי את ג'ון בונד וריצ'רד קירשנבאום שנים רבות -- נוכחתי לדעת שעליי לעשות זאת לבדי, עלי להוציא את המתווך - האיש שבאמצע וללכת לחברות עצמן עם כל הצוות שלי. 
 אז מה שהתחלת להבין לפתע -- או מה שאני התחלתי להבין לפתע -- הוא שכאשר אתה מתחיל לנהל שיחות עם החברות הללו, רעיון ההבנה של המותג שלך הוא בעייה כלל עולמית. 
 מורגן ספרלוק: יש לי חברים שעושים סרטים הוליוודיים אדירים, גדולים וענקיים, ויש לי חברים שעושים סרטים עצמאיים קטנים כפי שאני עושה. 
 וחבריי העושים סרטים הוליוודיים גדולים, ענקיים אומרים שהסיבה שהסרטים שלהם מצליחים כל כך היא בגלל המותגים שיש להם כשותפים. 
 אבל אז חבריי העושים סרטים קטנים ועצמאיים אומרים, "טוב, איך אנו אמורים להתחרות בסרטים ההוליוודיים הגדולים והענקיים הללו ?" 
 והסרט נקרא "הסרט הגדול ביותר שאי פעם נמכר." 
 אז כיצד למעשה נראה את דיאודורנט "באן" בסרט? 
 בכל פעם שאני מוכן לצאת, בכל פעם שאני פותח את ארון התרופות שלי, תראו את דיאודורנט "באן". 
 ובכל פעם שאני מראיין מישהו, אני יכול להגיד, "האם אתה מספיק רענן לראיון הזה?" 
 האם אתה מוכן? אתה נראה קצת עצבני ומתוח. 
 אני רוצה לעזור לך להירגע. 
 אז אולי כדאי שתשים משהו לפני הראיון." 
 ואז נציע את אחד הניחוחות הנפלאים הללו. 
 בין אם זו "התכה פרחונית" או "רוחות גן-עדן," תהיה להם ההזדמנות. 
 נצייד אותם הן לגבר והן לאישה -- מוצק, רול-און, מה שלא יהיה. 
 זה הסיור המקוצר. 
 אז עכשיו אוכל לענות לכל שאלותיכם ולתת לכם את הסיור הארוך. 
 קרן פרנק: אנחנו חברה קטנה יחסית. 
 דומים לרבים מהדברים שהעלית לגבי חברות סרטים קטנות, אנחנו יותר "מותג הטוען לכתר". 
 אז אין לנו התקציבים שיש למותגים אחרים. 
 אז עשיית דברים כאלה -- אתה יודע, להזכיר לאנשים את דיאודורנט "באן" -- היא הסיבה להתעניינות שלנו בדבר הזה. 
 מורגן ספרלוק: מהן המילים שבהן תשתמשו על מנת לתאר את דיאודורנט "באן"? 
 "באן" הוא:... 
 קרן פרנק: זו שאלה מעולה. 
 "טכנולוגיה עילית. 
 מורגן ספרלוק: טכנולוגיה היא לא הדרך שתרצי לתאר משהו שמישהו שם בתוך בית השחי שלו. 
 גבר: אנחנו מדברים על נועז, רענן. 
 אני חושב ש"רענן" היא מילה מצויינת שממש מכוונת את הקטגוריה לכיוון החיובי, לעומת "נלחם בריח וברטיבות." 
 הוא משאיר אותך רענן. 
 וכיצד אנו משאירים אותך רענן לזמן ממושך יותר -- רענוות טובה יותר, רעננות רבה יותר, פי 3 רעננות. 
 דברים כאלה שהם יותר יתרונות חיוביים של המוצר. 
 מורגן ספרלוק: וזהו ארגון של מיליוני דולרים. 
 מה איתי? מה לגבי בחור רגיל? 
 אני צריך לצאת ולדבר עם האדם ברחוב, אנשים שהם כמוני, האנשים הרגילים. 
 הם צריכים לספר לי על המותג שלי. 
 מורגן ספרלוק: כיצד תתארו את המותג שלכם? 
 גבר: מממ... המותג שלי? 
 אני לא יודע. 
 אני אוהב בגדים ממש יפים.. 
 תחייה מחודשת של שנות ה-80 פוגשת פאנק של גולשי גלגיליות, אלא אם כן זהו יום כביסה. 
 מורגן ספרלוק: בסדר גמור, מהו המותג ג'רי? 
 ג'רי: ייחודי. 
 בחור: אני משער שהכוונה לאיזה סוג של ז'אנר, סטייל אני מייצג יהיה זוהר כהה. 
 אני אוהב הרבה צבעים שחורים, הרבה אפורים ודברים כאלה. 
 אבל לרוב יש לי אביזר, כגון משקפי שמש, או שאני אוהב קריסטלים ודברים כאלה גם כן. 
 אם דן היה מותג, הוא היה מכונית קלאסית עם גג נפתח מרצדס בנץ. 
 גבר 2: המותג שאני הוא, הייתי קורא לו, מתעופף לא רשמי. 
 אישה 2: חלק היפי, חלק כוהנת יוגה, חלק נערה מברוקלין -- אינני יודעת. 
 גבר 3: אני איש של חיות מחמד. 
 אני מוכר צעצועים לחיות מחמד ברחבי הארץ, ברחבי העולם. 
 אז אני משער שזה המותג שאני. 
 בתעשייה הקטנה שלי, זה המותג שאני. 
 גבר 4: המותג שלי הוא פד-אקס משלוחים כי אני מספק את הסחורה. 
 גבר 5: מותג של כותב-אלכוהוליסט כושל. 
 זה נחשב? 
 עורך דין: אני מותג עו"ד. 
 טום: אני טום. 
 מורגן ספרלוק: ובכן, לא כולנו יכולים להיות המותג טום, אבל לרוב אני מוצא את עצמי בצומת הדרכים שבין זוהר כהה למתעופף לא רשמי. 
 ומה שהבנתי הוא שאני זקוק למומחה. 
 אני זקוק למישהו שיוכל להיכנס לתוך ראשי, מישהו שבאמת יוכל לעזור לי להבין את מה שהם קוראים לו "האישיות המותגית" שלך. 
 ואז מצאתי חברה הנקראת "אולסון זלטמן" בפיטסבורג . 
 הם סייעו לחברות כגון נסטלה, פאברז והולמרק לגלות את אישיות המותג שלהם. 
 אם הם הצליחו לעשות זאת עבורם, בוודאי הם יוכלו לעשות זאת עבורי. 
 אביגייל: הבאת את התמונות שלך, נכון? 
 מורגן ספרלוק: נכון. התמונה הראשונה היא תמונה של משפחתי. 
 אביגייל: אז ספר לנו איך הדבר מתייחס למחשבותיך ורגשותייך על מי שאתה. 
 מורגן ספרלוק: אלה האנשים המעצבים את דרך השקפתי על העולם. 
 אביגייל: ספר לי על העולם הזה. 
 מורגן ספרלוק: העולם הזה? אני חושב שעולמך הוא העולם שבו אתה חי -- כגון מי האנשים סביבך, חבריך, משפחתך, הדרך שבה אתה חי את חייך, העבודה שלך. 
 כל הדברים הללו צמחו והתחילו ממקום אחד, ועבורי הם צמחו והתחילו ממשפחתי במערב וירג'יניה. 
 אביגייל: מהי התמונה הבאה שתרצה לדבר עליה? 
 מורגן ספרלוק: התמונה הבאה: זה היה היום הטוב ביותר אי פעם. 
 אביגייל: איך הדבר מתייחס למחשבותיך ורגשותייך על מי שאתה ? 
 מורגן ספרלוק: זה בעצם מי הייתי רוצה להיות. 
 אני אוהב דברים שהם שונים. 
 אני אוהב דברים שהם מוזרים. אני אוהב דברים מוזרים. 
 אביגייל: ספר לי על שלב ה"מה" -- מה זה עושה לנו ? 
 מהי המאצ'טה ? באיזה שלב גולם אתה בהתפתחותך ? 
 מדוע כל כך חשוב לאתחל מחדש? מה מייצג הצבע האדום? 
 ספר לי מעט על החלק הזה. 
 ...מעט יותר על עליך שהוא לא מי שאתה. 
 מה עם עוד מטמורפוזות שעברת? 
 ...לא חייב להיות פחד. באיזה סוג של רכבת הרים אתה נמצא? 
 מורגן ספרלוק: אייייייי! לא, תודה לך. 
 אביגייל: תודה על סבלנותך. 
 אביגייל: כן. בסדר גמור. 
 מורגן ספרלוק: כן, אני לא יודע מה עומד לצאת מכל זה. 
 המון טירוף הלך שם. 
 לינדסי זלטמן: הדבר הראשון שהובחן בו היה הרעיון הזה שיש לך שני צדדים נפרדים, אך משלימים זה את זה, לאישיות המותג שלך -- מותג המורגן ספרלוק הוא מותג הדעתנות/שובבות. 
 אלה ניצבים זה לצד זה בצורה יפה מאוד. 
 ולדעתי יש כמעט פראדוקס ביניהם. 
 ואני חושבת שחברות מסויימות תתמקדנה בחוזקה אחת או אחרת שלהן במקום להתמקד בשתיהן גם יחד. 
 רוב החברות נוטות ל -- וזהו טבע האדם -- להימנע מדברים שהן אינן בטוחות לגביהם, להימנע מפחד, מרכיבים אלה, ואתה מאמץ אותם אליך, ואתה למעשה הופך אותם לחיוביים עבורך, וזה דבר מגניב לראות אותו. 
 אילו עוד מותגים הם כאלה? 
 המותג הראשון הוא קלאסי, אפל. 
 ואתה יכול לראות גם כאן, טארגט, ווי, מיני של המכונית מיני קופר, וחברת התעופה ג'ט בלו. 
 עכשיו יש מותגים של שובבות ומותגים של מודעות ודעתנות, דברים כאלו שבאו והלכו, אבל מותג משולב של דעתנות ומשחק גם יחד הוא דבר רב עוצמה. 
 מורגן ספרלוק: מותג משולב שובבות/דעתנות. מהו המותג שלך? 
 אם מישהו היה מבקש ממך לתאר את הזהות המותגית שלך, את האישיות המותגית שלך, מה היית? 
 האם אתה טיפוס של "היי"? האם אתה מישהו שגורם לדם לזרום? 
 או שאתה טיפוס של "דאון"? 
 האם אתה משהו קצת יותר רגוע, שמור, שמרני ? 
 טיפוסי "היי" מאופיינים בדברים כגון שובבות, להיות רענן כמו הנסיך המדליק, עכשווי, הרפתקן, חי על הקצה ומעיז כמו השחקן ארול פלין, חריף וזריז, מלא חיים, בוטה, מתנשא ויהיר, קסום ומיסטי כמו גאנדלף מ"שר הטבעות". 
 או שאתה יותר טיפוס "דאון"? 
 האם אתה דעתן, מתוחכם כמו ג'יימס בונד? 
 האם אתה מיושב, מסורתי, מטפח, מגונן, אמפתי כמו האופרה? 
 האם אתה אמין, יציב, מוכר וידוע, בטוח, מוגן, קדוש, מהורהר או חכם כמו הדלאי לאמה או יודה מ"מלחמת הכוכבים"? 
 במהלך הסרט הזה, היו לנו מעל 500 חברות שהיו חברות "אפ" וחברות "דאון" שאמרו, "לא", לא רוצות שום חלק עם הפרוייקט הזה. 
 הן לא רצו להיות חלק מהסרט הזה, בעיקר בגלל שלא תהיה להם שום שליטה, ולא תהיה להן כל שליטה על התוצר הסופי. 
 אבל כן קיבלנו 17 מותגים שותפים שהיו מוכנים לוותר על השליטה הזו, שרצו לעשות עסקים עם מישהו דעתן ושובב כמוני, ובסופו של דבר הסמיכו אותנו לספר סיפורים שבאופן רגיל לא היינו יכולים לספר -- סיפורים שמפרסם לרוב לא ייכנס אליהם. 
 הם איפשרו לנו לספר את הסיפור על שיווק-עצבי, שבו נכנסנו לתהליך הסיפור בסרט הזה על הדרך שבה משתמשים כעת בבדיקות תהודה מגנטית MRI על מנת לכוון למרכזי החשק במוח שלך למטרת פרסומת כמו גם שיווק סרטים. 
 נסענו לסאן פאולו שם אסרו על פרסום חוצות. 
 בכל העיר ב-5 שנים האחרונות, אין שום שלטי חוצות, אין שום פוסטרים, אין שום פלאיירים, כלום. 
 והגענו למחוזות חינוכיים שבהם חברות עושות את דרכן לבתי ספר עניים בכל רחבי אמריקה. 
 מה שהדהים אותי הוא שהפרוייקטים שהפיקו את המשוב הרב ביותר, או שהיו ההצלחה הגדולה ביותר שלי, הם אלו שבהם התערבתי באופן ישיר. 
 וזה מה שהמותגים האלה עשו. 
 הם הורידו את המתווכים, את סוכנויות הפרסום ואמרו, אולי הסוכנויות האלה לא חושבות על האינטרסים שלי. 
 אני הולך לעבוד ישירות מול האמן. 
 אני הולך לעבוד איתו על מנת ליצור משהו שונה, משהו שיגרום לאנשים לחשוב, שיאתגר את הדרך בה הם מביטים על העולם. 
 ואיך הדבר היה עבורם? האם הוא הצליח? 
 ובכן, מאז הקרנת הבכורה של הסרט בפסטיבל "סנדאנס", בואו נראה. 
 לפי בוראלס בכורת הסרט הייתה בינואר, ומאז -- וזה אפילו לא הכל -- היו לנו 900 מיליון חוות דעת על הסרט. 
 זהו למעשה כיסוי תקופה של שבועיים וחצי. 
 וזה רק ברשת האינטרנט -- לא בעיתונות הכתובה, לא בטלוויזיה. 
 הסרט הזה טרם הופץ עדיין. 
 הוא אפילו לא אונליין. אפילו לא משודר בטלוויזיה דרך האינטרנט. 
 והוא אפילו לא הופץ למדינות זרות עדיין. 
 אז בסופו של דבר, הסרט הזה התחיל לצבור תאוצה רבה. 
 וזה לא רע עבור פרוייקט שכמעט כל משרד פרסום שדיברנו איתו יעץ ללקוחותיו לא לקחת בו חלק. 
 אמונתי תמיד היא שאם אתה מנסה את מזלך, אם אתה נוטל סיכונים, שבסיכונים אלה טמונה הזדמנות. 
 אני מאמין שכאשר אתה דוחק אנשים הרחק מכך, אתה דוחק אותם יותר לכיוון כישלון. 
 אני מאמין שכאשר אתה מכשיר את עובדיך לסלוד מסיכונים, אתה מכין את כל החברה שלך להיות מאותגרת-גמול בלבד. 
 אני חש שמה שצריך לקרות על מנת להתקדם הוא שעלינו לעודד אנשים לקחת סיכונים. 
 עלינו לעודד אנשים לא לפחד מהזדמנויות אשר עלולות להפחיד אותם. 
 בסופו של דבר, לנוע קדימה, לדעתי עלינו לאמץ את הפחד. 
 עלנו להכניס את הדב הזה לתוך כלוב. 
 לאמץ את הפחד. לאמץ את הסיכון. 
 כף אחת בכל פעם, עלינו לאמץ את הסיכון. 
 ובסופו של דבר, עלינו לאמץ את השקיפות. 
 היום, יותר מתמיד, למעט יושר יש ערך רב. 
 ודרך שקיפות ויושר, הרצאתי כולה, "אמצו את השקיפות," הובאה לכם על ידי חבריי הטובים ב-EMC, אשר בתמורה ל-7,100 דולר, רכשו את זכויות ההרצאה באי-ביי 
 הפיכת כמויות מידע עצומות להזדמנות גדולה לארגונים ברחבי כל העולם. 
 EMC מציגה "אמץ שקיפות" 
 תודה רבה לכם, חבר'ה. 
 ג'ון כהן: אז, מורגן, בשם השקיפות, מה בדיוק קרה ל-7,100 דולר ההם? 
 מורגן ספרלוק: זוהי שאלה פנטסטית 
 יש בכיסי המחאה לפקודת ארגון האב של ארגון TED קרן סאפלינג המחאה בסך 7,100 דולר על השתתפותי בכנס TED של השנה הבאה. 


http://www.ted.com/talks/lang/he/amit_sood_building_a_museum_of_museums_on_the_web.html
דמיינו שהייתם יכולים לראות יצירות אמנות במוזיאונים הגדולים בעולם מבלי לעזוב את הכיסא. מונע על ידי האהבה שלו לאמנות, עמית סוד מספר איך הוא פיתח פרוייקט אמנות כדי לאפשר לאנשים לעשות בדיוק את זה.
art,arts,design,technology
1144
עמית סוד: בניית מוזיאון של מוזיאונים ברשת
 שמי עמית. 
 ולפני 18 חודשים, היתה לי עבודה נוספת בגוגל, והעלתי את הרעיון הזה של לעשות משהו עם מוזיאונים ואמנות לבוסית שלי שהיא בעצם כאן, והיא איפשרה לי לעשות את זה. 
 וזה לקח 18 חודשים. 
 הרבה משאים ומתנים כיפיים וסיפורים, אני יכול להגיד לכם, עם 17 מוזאונים מאוד מעניינים מתשע מדינות. 
 אבל אני עומד להתמקד בדמו. 
 יש הרבה סיפורים על למה עשינו את זה. 
 אני חושב שהסיפור האישי שלי מוסבר בפשטות בשקופית הזו, וזו גישה. 
 ואני גדלתי בהודו. 
 היה לי חינוך מעולה -- אני לא מתלונן -- אבל לא היתה לי גישה להרבה מהמוזיאונים האלה וליצירות האמנות האלה. 
 אז כשהתחלתי לנסוע וללכת למוזיאונים האלה, התחלתי ללמוד הרבה. 
 ובזמן העבודה בגוגל, אני מנסה להשתמש בתשוקה הזו ולעשות אותה יותר נגישה ביחד עם הטכנולוגיה. 
 אז הקמנו צוות, צוות מעולה של אנשים, והתחלנו לעשות את זה. 
 אני עומד כנראה להכנס לדמו ואז לספר לכם כמה מהדברים המעניינים שהיו לנו מאז ההשקה. 
 אז, בפשטות: אתם יכולים להכנס לGoogleArtProject.com. 
 אתם מסתכלים על כל המוזיאונים האלה פה. 
 יש לכם את האופיזי, יש לכם את המומה. ההרמיטג', הרייקס, הואן גוך. 
 אני עומד בעצם להראות את אחד המועדפים עלי, המטרופוליטן בניו יורק. 
 יש שתי דרכים להכנס -- פשוט מאוד. 
 לחיצה ובאנג, אתם בתוך המוזיאון. 
 זה לא משנה איפה אתם -- בומביי, מקסיקו, זה ממש לא משנה. 
 אתם משוטטים במרחב, אתם נהנים. 
 אתם רוצים לנווט במוזיאון? 
 תפתחו את המפה, ובלחיצה אחת, קפיצה. 
 אתם שם בפנים, אתם רוצים ללכת לקצה המסדרון. 
 תמשיכו ללכת. תהנו. 
 תחקרו. 
 תודה. עוד לא הגעתי לחלק הכי טוב. 
 אז עכשיו אני עומד מול אחד הציורים האהובים עלי, הקוצרים של פיטר ברויגל במט. 
 אני רואה את סימן הפלוס הזה. 
 אם המוזיאון נתן לנו את התמונה, אתם לוחצים עליה. 
 עכשיו זו אחת מהתמונות. 
 אז זה כל המידע הנוסף. 
 לאלה מכם שבאמת מתעניינים באמנות, אתם יכולים ללחוץ על זה -- אבל אני הולך לסגור את זה עכשיו. 
 וזו אחת מהתמונות שצילמנו במה שאנחנו קוראים לו טכנולוגיית גיגהפיקסל. 
 אז לתמונה הזו, לדוגמה, יש בקרוב, אני חושב, בערך 10 מיליארד פיקסלים. 
 וקורה לי הרבה ששואלים אותי: "מה אתה מקבל ב10 מיליארד פיקסלים?" 
 אז אני עומד לנסות להראות מה באמת מקבלים ב10 מיליארד פיקסלים. 
 פשוט אפשר לעשות זום. 
 אתם רואים דברים כיפיים קורים פה. 
 אני אוהב את הבחור הזה; ההבעה שלו היא יקרת ערך. 
 אבל אז באמת רוצים להעמיק. 
 אז התחלתי לשחק עם זה, ומצאתי משהו קורה פה. 
 והייתי כאילו, "חכו רגע, זה נשמע מעניין." 
 נכנסתי פנימה, והתחלתי להבחין שבעצם הילדים האלה מכים משהו. 
 עשיתי קצת מחקר, דיברתי עם כמה מאנשי הקשר שלי במט, ומצאתי שבעצם זה משחק שנקרא סקול, שבו מכים אווז במקל ביום חמישי לפני התענית המקדימה את חג הפסחא. 
 ומסתבר שהוא היה מאוד פופולרי. 
 אני לא יודע למה הם עשו את זה, אבל למדתי משהו על זה. 
 עכשיו רק כדי להכנס ממש עמוק לעניין, אתם יכולים ממש להגיע לחריצים. 
 ורק לתת לכם קצת פרספקטיבה, אני הולך לעשות זום החוצה, כדי שבאמת תראו מה אתם מקבלים. 
 הנה כאן היינו, וזה הציור. 
 הטוב ביותר יגיע מיד -- אז עוד רגע. 
 אז עכשיו בואו בזריזות נקפןץ למומה, שוב בניו יורק. 
 אז הנה עוד אחד מהחביבים עלי, ליל כוכבים. 
 עכשיו הדוגמה שהראתי לכם היתה על מציאת פרטים. 
 אבל מה אם תרצו לראות משיכות מכחול? 
 ומה אם תרצו לראות איך ון גוך ממש יצר את יצירת המופת הזו? 
 את עושים זום. באמת נכנסים פנימה. 
 אני אכנס לאחד האזורים האהובים עלי בציור הזה, ואני באמת עומד להכנס לסדקים. 
 זה ליל כוכבים, אני חושב, שלא נראה כך מעולם. 
 אני אראה לכם את התכונה השניה האהובה עלי. 
 יש עוד הרבה דברים אחרים פה, אבל אין לי זמן. 
 זה החלק המגניב באמת. הוא נקרא אוספים. 
 כל אחד מכם, כל אחד -- לא משנה אם אתם עשירים, או עניים, אם יש לכם בית מפואר -- לא משנה. 
 אתם יכולים להכנס וליצור מוזיאון פרטי ברשת -- ליצור אוסף פרטי מכל התמונות האלה. 
 בפשטות, אתם נכנסים -- ויצרתי את זה שנקרא כוח הזום -- אתם פשוט יכולים לעשות זום לתמונות. 
 זה השגרירים, שנמצא בגלריה הלאומית. 
 אתם יכולים לשים הערות לתמונות, ולשלוח לחברים ובאמת להתחיל שיחה על מה אתם מרגישים כשאתם עוברים בין יצירות המופת האלה. 
 אז אני חושב, לסיכום, שבשבילי, הדבר העיקרי שכל הדברים המדהימים האלה לא באמת מגיעים מגוגל. 
 הם לא, לדעתי, מגיעים אפילו מהמוזיאונים. 
 אני כנראה לא צריך להגיד את זה. 
 זה באמת מגיע מהאמנים. 
 וזה היה נסיון שמילא אותי צניעות פה. 
 אני מתכוון, אני מקווה שבמדיום הדיגיטלי נעשה צדק ליצירות שלהם ונייצג אותן נאמנה ברשת. 
 והשאלה הגדולה ביותר שאני נשאל בימים אלה היא, "עשית את זה כדי לשכפל את חווית ההליכה למוזיאון?" 
 והתשובה היא לא. 
 זה כדי להוסיף לחוויה. 
 וזהו. תודה רבה. 
 תודה רבה. 


http://www.ted.com/talks/lang/he/aaron_o_connell_making_sense_of_a_visible_quantum_object.html
פיזיקאים התרגלו לרעיון שחלקיקים תת-אטומיים מתנהגים על-פי חוקים מוזרים של מכניקה קוונטית, בשונה לגמרי מעצמים בסדר גודל אנושי. בניסוי פורץ דרך, ארון או'קונל טישטש הבחנה זו בכך שיצר עצם הנראה לעין בלתי-מזויינת, אבל הנמצא באופן מוכח בשני מקומות בו-זמנית. בהרצאה זו, הוא מציע דרך מעוררת-עניין ומסקרנת לחשוב על הנושא.
philosophy,physics,science
1160
ארון או'קונל: ההיגיון מאחורי גוף קוונטי הנראה לעין
 זוהי תצוגת המוח שלנו. ניתן לחלק את מוחנו לשני חלקים. 
 שם זה החצי השמאלי, שהוא הצד של ההיגיון, וכאן זה החצי הימני, שהוא הצד האינטואיטיבי. 
 אם היה לנו סרגל כדי למדוד את היכולות של כל חצי, היינו יכולים להציב את מוחנו על גרף. 
 לדוגמא, זה היה מישהו שהוא כולו היגיון. 
 וזה היה מישהו שהוא כולו אינטואיציה. 
 היכן כל אחד היה שם את מוחו על גרף זה? 
 חלקנו היו מעדיפים אולי את אחד הקצוות הללו. אבל אני חושב שאצל רוב האנשים בקהל זה, המוח הוא משהו כזה -- בעל יכולות גבוהות של שני החצאים בו-זמנית. 
 זה לא שהם מבטלים אחד את השני. 
 ניתן להיות גם הגיוני וגם אינטואיטיבי. 
 וכך,אני מחשיב את עצמי כאחד מאנשים כאלה. ביחד עם רוב הפיזיקאים הניסיוניים בתורת הקוונטים, אנו זקוקים להרבה מאוד היגיון כדי לחבר ביחד רעיונות מורכבים אלה. 
 אבל באותו זמן, אנו גם זקוקים להרבה מאוד אינטואיציה כדי לגרום לניסויים לעבוד. 
 כיצד אנו מפתחים אינטואיציה זו? ובכן, אנו אוהבים לשחק עם דברים. 
 אנו משחקים עם זה ורואים כיצד זה עובד. ומזה אנו מפתחים את האינטואיציה שלנו. 
 גם אתם עושים ממש אותו הדבר. 
 כך שחלק מהאינטואיציה שאולי פיתחתם במשך השנים היא שדבר מסויים נמצא אך ורק במקום אחד ברגע מסויים. 
 כלומר, זה עשוי להיות מוזר לחשוב על כך שדבר מסויים נמצא בשני מקומות שונים בו-זמנית, אבל לא נולדנו עם הרעיון הזה, אלא פיתחנו אותו. 
 אני זוכר שראיתי ילד משחק על חוסם מכוניות. 
 הוא היה פעוט והוא נפל הרבה. 
 אבל אני בטוח שהמשחק הזה לימד אותו שיעור בעל ערך, והוא שדברים גדולים לא נותנים לך לעבור דרכם, ושהם נשארים במקום אחד. 
 וזהו מודל תפיסתי חשוב על העולם, אלא אם אתה פיזיקאי חלקיקים. 
 כי אז זה יהיה מודל איום בשביל פיזיקאי חלקיקים, מאחר והם לא משחקים עם חוסמי מכוניות, אלא עם חלקיקים זעירים ומוזרים. 
 וכאשר הם משחקים עם החלקיקים שלהם, הם מוצאים אותם עושים כל מיני דברים באמת מוזרים -- לדוגמא, הם יכולים לעבור דרך קירות, או, הם יכולים להיות בשני מקומות שונים בו-זמנית. 
 הם רשמו את כל התצפיות הללו, והם כינו אותן מכניקה קוונטית. 
 וזה המצב שהפיזיקה היתה בו עד לפני כמה שנים; היינו זקוקים למכניקה קוונטית כדי לתאר חלקיקים זעירים. 
 אבל לא היה בה צורך כדי לתאר עצמים גדולים ויומיומיים סביבנו. 
 זה לא הסתדר לי עם האינטואיציה שלי, ואולי זה רק כי אני לא משחק עם חלקיקים לעיתים קרובות. 
 טוב, אני משחק איתם לפעמים, אבל לא לעיתים קרובות. 
 ואף פעם לא ראיתי אותם. 
 כלומר, אף אחד לא ראה אי-פעם חלקיק. 
 אבל זה גם לא הסתדר לי עם ההיגיון. 
 מכיוון שאם הכל בנוי מחלקיקים קטנים וכל החלקיקים הקטנים מצייתים למכניקה קוונטית, אז האם לא כל דבר צריך לציית למכניקה קוונטית? 
 איני רואה סיבה מדוע לא. 
 לכן הייתי מרגיש הרבה יותר טוב בכל הנושא הזה אם היינו יכולים להראות איכשהו שגם עצם רגיל מציית למכניקה קוונטית. 
 לכן לפני מספר שנים התחלתי לפעול בעניין 
 ויצרתי אחד כזה. 
 זהו העצם הראשון שאתם מסוגלים לראות שהיה תחת סופרפוזיציה קוונטית. 
 מה שרואים כאן הוא שבב מחשב קטנטן. 
 וניתן לראות בערך את הנקודה הירוקה ממש במרכז. 
 וזוהי חתיכת המתכת שאני עומד לדבר עליה עוד מעט. 
 זהו צילום של הדבר. 
 ואני אתקרב קצת. אנו צופים ממש ישר במרכז. 
 והנה תקריב ממש, ממש גדול של פיסת המתכת הקטנה. 
 מה שאנו צופים בו היא חתיכת מתכת קטנה, וצורתה כשל מקפצת בריכה והיא בולטת החוצה על-פני האדן. 
 יצרתי דבר זה כמעט באותה דרך שבה יוצרים שבב מחשב. 
 נכנסתי לחדר נקי עם שבב סיליקון טרי, ואז פשוט התעסקתי עם כל המכונות הגדולות במשך כ-100 שעות. 
 בשלב האחרון, היה עליי לבנות מכונה משלי -- כדי לייצר את הקדח בצורת בריכת-שחיה תחת ההתקן. 
 להתקן זה יש היכולת להיות בריבוי-מיקומים קוונטי, אבל הוא זקוק למעט עזרה כדי לעשות זאת. 
 ברשותכם אעשה לכם אנלוגיה. 
 יודעים עד כמה זה לא נוח להיות במעלית דחוסה באנשים? 
 כלומר, כאשר אני לבד במעלית, אני עושה כל מיני דברים מוזרים, אבל אז נכנסים אנשים אחרים ואני מפסיק לעשות את אותם הדברים, כי אני לא רוצה להטרידם, או, יותר נכון, להפחידם. 
 אז מכניקה קוונטית אומרת שעצמים דוממים מרגישים אותו הדבר. 
 הנוסעים האחרים בשביל עצמים דוממים הם לא רק האנשים, אלא גם האור שמאיר עליהם והרוח הנושבת עליהם וחום החדר. 
 לכן ידענו שאם רוצים לראות את פיסת המתכת הזו מתנהגת לפי מכניקה קוונטית, עלינו לסלק החוצה את כל הנוסעים האחרים. 
 ולכן זה מה שעשיתי. 
 כיבינו את האורות, ואז שמנו אותה בתא-ואקום ושאבנו את כל האויר, ואחר-כך קיררנו אותה עד פחות ממעלה אחת מעל לאפס המוחלט. 
 עכשיו, כל כולה לבדה במעלית, פיסת המתכת הקטנה היתה חופשיה להתנהג איך שהיא רוצה. 
 וכך מדדנו את תנועתה. 
 מצאנו שהיא נעה באופן מאוד מוזר. 
 במקום פשוט להיות במנוחה, היא רטטה. והאופן בו רטטה היה לנשום ככה -- כאילו מפוח שמתפשט ומתכווץ. 
 ובכך שנתננו לה טפיחה קלה, היינו מסוגלים לגרום גם לרטוט וגם לא לרטוט בו-זמנית -- משהו שיכול להתרחש רק במכניקה קוונטית. 
 מה שאני מספר לכם כאן זה באמת משהו פנטסטי. 
 מה המשמעות של גם לרטוט וגם לא לרטוט בו-זמנית? 
 הבה נחשוב על האטומים. 
 במצב אחד: כל טריליוני האטומים היוצרים את פיסת המתכת יושבים בשקט ובאותו הזמן אותם האטומים נעים מעלה מטה. 
 רק בזמנים מאוד מסויימים הם מסודרים ביחד. 
 בשאר הזמן, הם מוסטים ממקומם. 
 זה אומר שכל אטום נמצא בשני מקומות שונים בו-זמנית, שזה אומר שכל פיסת המתכת נמצאת בשני מקומות שונים. 
 אני חושב שזה ממש מדליק. 
 באמת. 
 זה היה שווה להינעל בחדר נקי לכל השנים האלו כדי לבצע זאת. כי, תראו את זה, ההבדל במימדים בין אטום בודד ואותה פיסת מתכת הוא בערך זהה להבדל בין אותה פיסה ואנחנו. 
 לכן אם אטום בודד יכול להיות בשני מקומות שונים בו-זמנית, ואותה פיסת מתכת יכולה להיות בשני מקומות שונים, אז מדוע לא אנחנו? 
 כלומר, זהו רק הצד של ההיגיון שלי שמדבר. 
 לכן דמיינו שאנחנו נמצאים במקומות רבים בו-זמנית, איך נרגיש אז? 
 כיצד התודעה שלנו תתיחס לגופנו שאינו נמצא במקום מוגדר בחלל? 
 ויש צד נוסף לסיפור. 
 כאשר חיממנו אותה, והדלקנו את האורות והסתכלנו פנימה, ראינו שפיסת המתכת עדיין נשארה שלמה. 
 ולכן היה עליי לפתח אינטואיציה חדשה, והיא שנראה כאילו כל העצמים במעלית הם באמת עצמים קוונטיים הדחוסים בחלל קטנטן. 
 שומעים הרבה על כך שלפי מכניקה קוונטית הכל מקושר ביחד. 
 ובכן, זה לא לגמרי נכון; 
 זה יותר מזה, זה יותר עמוק. 
 זה כל אותם הקשרים, הקשרים שלנו עם כל הדברים מסביבנו, פשוטו כמשמעו, מגדירים מי אנחנו. וזו המוזרות התהומית של מכניקה קוונטית. 
 תודה לכם. 


http://www.ted.com/talks/lang/he/paul_romer_the_world_s_first_charter_city.html
עוד ב2009, פול רומר חשף את הרעיון של "עיר אמנה" -- סוג חדש של עיר עם חוקים שמעדיפים את הדמוקרטיה ואת המסחר. השנה, בTED2011, הוא מספר סיפור של איך עיר כזו יכולה לקרות בהונדורס... עם קצת עזרה מהרצאת שלו.
business,cities,culture,design,global issues,politics
1165
פול רומר: עיר האמנה הראשונה בעולם?
 ב2007, החלטתי שאנחנו צריכים לשנות את צורת החשיבה שלנו על פיתוח כלכלי. 
 המטרה החדשה שלנו צריכה להיות שכשכל משפחה חושבת איפה היא רוצה לגור ולעבוד, הם צריכים להיות מסוגלים לבחור לפחות בין כמה אפשרויות של כמה ערים שכולן מתחרות למשוך את התושבים. 
 עכשיו אנחנו במרחק רב מהמטרה הזו. 
 יש מיליארדי אנשים במדינות מתפתחות שאין להם אפילו עיר אחת שמוכנה לקבל אותם. 
 אבל הדבר המדהים לגבי ערים זה שהן שוות כל כך הרבה יותר מעלות הבניה שלהן. 
 כך שנוכל לספק לעולם בקלות עשרות, אולי מאות, ערים חדשות. 
 עכשיו זה אולי נשמע לכם מגוחך אם מעולם לא חשבתם על ערים חדשות. 
 אבל פשוט תחליפו בתי דירות בערים. 
 דמיינו שלחצי מהאנשים שרצו לגור בדירות כבר היה אותן; החצי השני עדיין לא שם. 
 נוכל לנסות להרחיב את הקיבולת על ידי הרחבת כל הדירות הקיימות. 
 אבל אתם יודעים שמה שתתקלו בו זה שבדירות האלה ובאזורים הסובבים יש חוקים שנוגדים אי נוחות ואת ההפרעות של בניה. 
 אז זה קשה מאוד לעשות את כל התוספות האלה. 
 אבל תוכלו ללכת למקום חדש לגמרי, ולבנות בניין דירות חדש, כל עוד החוקים שם הם כאלה שמאפשרים בניה במקום להפריע. 
 אז אני הצעתי שממשלות יצרו אזורי רפורמה חדשים גדולים מספיק להכיל ערים ויתנו להם שם: ערי אמנה. 
 מאוחר יותר למדתי שבערך באותו זמן, חאבייר ואוקטביו חשבו על האתגרים ברפורמה בהונדורס. 
 הם ידעו שבערך 75000 אנשים בהונדורס כל שנה יעזבו לארצות הברית, והם רצו לשאול, מה הם יכולים לעשות כדי להבטיח שהאנשים האלה יוכלו להשאר ולעשות את אותו הדבר בהונדורס. 
 בנקודה אחת, חאבייר אמר לאוקטביו, "מה אם היינו לוקחים חלק מהאדמה הריקה שלנו -- מה אם פשוט היינו נותנים אותה לשגרירות -- נותנים חלק לשגרירות ארה"ב; היינו נותנים חלק לשגרירות קנדה -- ואם אנשים ירצו ללכת לעבוד תחת החוקים של קנדה או החוקים של ארה"ב, הם יכולים למצוא עבודה, לעשות כל מה שהם רוצים בשטחי השגרירויות שהם אחרת היו צריכים לעבור לארה"ב או קנדה כדי לעשות?" 
 בקיץ 2009, הונדורס חוותה משבר חוקתי קשה. 
 בבחירות המתוכננות הבאות, פפה לובו זכה בניצחון מוחץ על בסיס הבטחה לרפורמה, אבל גם פיוס. 
 הוא ביקש מאוקטביו להיות ראש הצוות שלו. 
 בינתיים, אני התכוננתי לתת הרצאה בTEDGlobal. 
 דרך תהליך של עידון, נסיון וטעיה, הרבה בדיקות משתמשים, ניסיתי לזקק את הרעיון המסובך הזה של ערי אמנה למינימום ההכרחי. 
 הנקודה הראשונה היתה חשיבות החוקים, כמו החוקים האלה שאומרים אתם לא יכולים לבוא ולהפריע לכל בעלי הדירות הקיימים. 
 אנחנו נותנים תשומת לב רבה לטכנולוגיות חדשות, אבל זה מצריך טכנולוגיות וחוקים כדי לקבל התקדמות. ולרוב אלה החוקים שלא נותנים לנו להתקדם. 
 בסתיו 2010, חבר מגואטמלה שלח לאוקטביו לינק להרצאה בTED. 
 הוא הראה אותה לחאבייר. 
 הם התקשרו אלי. 
 ואמרו, "בוא נציג את זה למנהיגי ארצינו." 
 אז בדצמבר נפגשנו במיאמי, בחדר ישיבות של מלון. 
 ניסיתי להסביר את הנקודה הזאת על כמה יקרות ערך הערים, כמה יותר בעלות ערך הן מהעלות שלהן. 
 והשתמשתי בשקופית הזו שמראה את ערך הקרקע במקום כמו ניו יורק. שימו לב, אדמה ששוה אלפי דולרים, במקרים מסויימים, למטר מרובע. 
 אבל זה היה דיון די מופשט, ובנקודה מסויימת כשהיתה הפוגה, אוקטביו אמר, "פול, אולי אנחנו יכולים לראות את ההרצאה בTED." 
 אז ההרצאה בTED שטחה במונחים פשוטים מאוד, שעיר אמנה היא מקום שבו מתחילים עם אדמה לא מיושבת, ואמנה שמגדירה את החוקים שחלים שם ואז הזדמנות לאנשים להצטרף, וללכת לגור תחת החוקים האלה או שלא. 
 אז התבקשתי על ידי נשיא הונדורס שאמר שאנחנו צריכים לעשות את הפרויקט הזה, שזה חשוב, זו יכולה להיות הדרך קדימה למדינה שלנו. 
 התבקשתי לבוא לטגוסיגלפה ולדבר שוב בארבעה ובחמישה בינואר. 
 אז הצגתי עוד הרצאה מלאת עובדות שכללה שקופית כמו זו, שבה ניסיתי להעביר את הנקודה, שאם אתם רוצים ליצור הרבה ערך בעיר, היא חייבת להיות מאוד גדולה. 
 זו תמונה של דנוור, וקו המתאר הוא שדה התעופה החדש שנבנה בדנוור. 
 שדה התעופה הזה לבד מכסה יותר מ100 קילומטרים רבועים. 
 אז ניסיתי לשכנע את אנשי הונדורס, שאם הם בונים עיר חדשה, שחייבים להתחיל עם שטח של לפחות 1000 קילומטרים רבועים. 
 זה יותר מ250 מאות אלפי אקרים. 
 כולם מחאו כפיים בצורה מנומסת. 
 הפנים בקהל היו מאוד רציניים וקשובים. 
 מנהיג הקונגרס עלה לבמה ואמר, "פרופסור רומר, תודה רבה על ההרצאה שלך, אבל אולי נוכל לצפות בהרצאה מTED. 
 יש לי אותה פה בלפטופ." 
 אז ישבתי, והם הקרינו את ההרצאה. 
 והיא הגיע לתמצית, שהיא שעיר חדשה יכולה להציע הזדמנויות חדשות לאנשים. 
 תהיה בחירה לעיר שתוכלו לעבור אליה שתהיה בהונדורס, במקום מאות מיילים צפונה. 
 והיא גם כללה בחירות חדשות למנהיגים. 
 מפני שהמנהיגים בממשלה שם בהונדורס יצטרכו עזרה ממדינות שותפות, שיכולים להרוויח ממדינות שותפות שיעזרו להם לקבוע את החוקים בעיר הזו והאכיפה, אז כולם יכולים להיות בטוחים שהאמנה באמת תאכף. 
 והתובנה של הנשיא לובו היתה שההבטחה לאכיפה שחשבתי עליה כדי להבטיח את ההגעה של משקיעים זרים לבנות את העיר יכולה להיות חשובה באותה מידה לכל הפלגים בהונדורס שסבלו במשך כל כך הרבה שנים מפחד וחוסר אמון. 
 הלכנו להסתכל על אתר. 
 התמונה הזו היא משם. 
 הוא יכול בקלות להכיל אלף קילומטר רבועים. 
 וזמן קצר לאחר מכן, ב19 בינואר, הם הצביעו בקונגרס לתקן את החוקה שלהם כדי שיהיה אמצעי חוקתי שמאפשר אזורי פיתוח מיוחדים. 
 במדינה שרק עברה את המשבר הקשה הזה, ההצבעה בקונגרס לטובת התיקון החוקתי הזה היתה 124 לאחד. 
 כל המפלגות, כל פני החברה, תמכו בזה. 
 להיות חלק מהחוקה, צריך למעשה להעביר אותה פעמיים בקונגרס. 
 ב17 בפברואר הם העבירו את התיקון שוב עם הצבעה נוספת של 114 לאחד. 
 מייד לאחר ההצבעה, בין ה21 ל 24 בפברואר, משלחת של 30 הונדורסים נסעה לשני המקומות בעולם שהכי מתעניינים להכנס לעסק בניית הערים. 
 הראשונה היא דרום קוראה. 
 זו תמונה של מרכז עיר חדש וגדול שנבנה בדרום קוראה -- גדול יותר ממרכז בוסטון. 
 כל מה שאתם רואים שם נבנה בארבע שנים, אחרי שהשקיעו ארבע שנים בהוצאת הרשיונות. 
 המקום השני שמאוד מעוניין בבניית ערים הוא סינגפור. 
 הם למעשה בנו כבר שתי ערים בסין ומכינים את השלישית. 
 אז אם תחשבו על זה בפרקטיות, פה אנחנו נמצאים. 
 יש להם אתר; הם כבר חושבים על האתר הזה לעיר שניה. 
 הם מכינים מערכת חוקית שיכולה לאפשר למנהלים להגיע, וגם מערכת משפטית חיצונית. 
 ארץ אחת כבר התנדבה לאפשר לבית המשפט העליון שלה להיות בית הדין חערעורים למערכת המשפט החדשה שם. 
 יש מתכנני ובוני ערים שמאוד מעוניינים. 
 הם אפילו יכולים להביא איתם מימון חלקי. 
 אבל הדבר שאתם יודעים שהם כבר פתרו הוא שיש הרבה דיירים. 
 יש הרבה עסקים שרוצים למקם את עצמם באמריקה, בעיקר במקום עם אזור סחר חופשי, ויש הרבה אנשים שירצו לעבור לשם 
 מסביב לעולם, יש 700 מיליון אנשים שאומרים שהם רוצים לעבור עכשיו באופן קבוע למקום אחר. 
 יש מליון בשנה שעוזבים את אמריקה הלטינית כדי לעבור לארה"ב. 
 רבים הם אבות שצריכים לעזוב את משפחותיהם כדי למצוא עבודה -- לפעמים אמהות יחידות שחייבת להרוויח מספיק כדי לשלם רק על אוכל ולבוש. 
 לצערינו, לפעמים יש גם ילדים שמנסים להתאחד עם משפחותיהם שהם לא ראו, במקרים מסויימים, עשור שלם. 
 אז איזה מין רעיון זה לחשוב על בניית עיר חדשה בהונדורס? 
 או לבנות תריסר כאלה, או מאה כאלה מסביב לעולם? 
 איזה מין רעיון זה לחשוב על התעקשות שלכל משפחה תהיה בחירה בין מספר ערים שמתחרות על משיכת תושבים? 
 זה רעיון ששוה להפיץ. 
 וחברי מהונדורס ביקשו ממני להגיד תודה, TED. 



