



http://www.ted.com/talks/lang/he/wade_davis_on_endangered_cultures.html
בעזרת תמונות וסיפורים מדהימים, חוקר ה"נשיונל ג'יאוגרפיק" ווייד דייויס מעלה על נס את המגוון הבלתי-רגיל של תרבויות העולם הילידיות, שנעלמות מהעולם בקצב מזעזע.
anthropology,culture,environment,film,global issues,language,photography
69
ווייד דייויס על תרבויות בסכנת הכחדה
 אחת ההנאות העמוקות שבמסעות בעולם, ואחד התענוגות של המחקר האתנוגרפי, הם ההזדמנות לחיות בקרב אלה שטרם שכחו את דרכי העבר, שעוד חשים את עברם ברוח, נוגעים בו באבנים הממורקות מגשם, טועמים אותו בעליהם המרים של הצמחים. 
 רק לדעת ששמאני היגואר עדיין נוסעים אל מעבר לשביל החלב, או שלמיתוסים של זקני האינואיט עדיין יש משמעות, או שבהימלאיה, הבודהיסטים עדיין תרים אחר נשימת הדהרמה, פירושו להיזכר באמת בתגלית המרכזית של האנתרופולוגיה, שהיא הרעיון שהעולם שבו אנחנו חיים לא קיים במובן אבסולוטי כלשהו, אלא שהוא רק דגם אחד של המציאות, תוצאה של אוסף החלטות הסתגלותיות מסוימות, שהשושלת שלנו קיבלה, גם אם בהצלחה, לפני דורות רבים. 
 וכמובן, כולנו חולקים אותם ציוויים הסתגלותיים. 
 כולנו נולדים. כולנו מביאים ילדים לעולם. 
 אנחנו עוברים טקסי חניכה. 
 אנחנו מתמודדים עם הפרידה העיקשת שבמוות, כך שאין זה מפתיע שכולנו שרים, כולנו רוקדים, כולנו צורכים אמנות. 
 אך מה שמעניין הוא הקצב הייחודי של השיר, הקצב של הריקוד בכל תרבות. 
 ואין זה משנה אם אלה בני הפנאן ביערות בורנאו, או כוהני הוודו בהאיטי, או הלוחמים במדבר קאיסוט שבצפון קניה, הקוראנדרו בהרי האנדים, או בחאן בלב הסהרה-- זה במקרה היה חברי למסע אל המדבר לפני חודש -- או אפילו רועה יאק במדרונות צ'ומולנגמה, הלא הוא האוורסט, האלה-האם של העולם. 
 כל האנשים האלו מלמדים אותנו שיש דרכי הוויה אחרות, דרכים אחרות לחשוב, דרכים אחרות להתמצא בעולם. 
 והרעיון הזה, אם תחשבו על כך, יכול רק למלא אתכם בתקווה. 
 תרבויות העולם הרבות מספור בונות ביחד רשת של חיי-רוח וחיי-תרבות שעוטפת את העולם, וחשובה לרווחתו של העולם בדיוק כמו הרשת הביולוגית של החיים שאנו מכנים "ביוספרה". 
 ואפשר לחשוב על רשת החיים התרבותית הזאת כעל אתנוספרה ואפשר להגדיר את האתנוספרה כצירופם של כל המחשבות, החלומות, המיתוסים, הרעיונות, ההשראה והאינטואיציה שהדמיון האנושי הביא לעולם משחר התודעה. 
 האתנוספרה היא המורשת הגדולה של האנושות. 
 היא הסמל של מה שהננו וכל מה שאנו יכולים להיות בתור גזע סקרן כל-כך. 
 וממש כפי שהביוספרה נשחקת, כך גם האתנוספרה, ואפילו במהירות רבה יותר. 
 אף ביולוג, למשל, לא יעז לטעון כי חמישים אחוז מכל המינים או יותר נמצאים על סף הכחדה, כי זה פשוט לא נכון. ועם זאת, התרחיש הזה, האפוקליפטי ביותר בתחום הגיוון הביולוגי, אפילו לא מתקרב למה שאנו יודעים על התרחיש האופטימי ביותר בתחום הגיוון התרבותי. 
 הסימן המובהק לכך הוא, כמובן, היעלמות השפות. 
 כשכל הנוכחים כאן באולם רק נולדו, העולם דיבר ב-6,000 שפות. 
 שפה היא לא רק אוצר מילים או אוסף של כללי דקדוק. 
 שפה היא הבזק של הרוח האנושית. 
 היא כלי שדרכו הנשמה של תרבות מסוימת מתממשת בעולם הגשמי. 
 כל שפה היא יער עתיק של הנפש, קו פרשת מים, מחשבה, מערכת אקולוגית של אפשרויות רוחניות, 
 ומתוך אותן 6,000 שפות, ממש כעת, כשאנו יושבים כאן במונטריי, מחציתן כבר לא נלחשות באוזני ילדים. 
 כבר לא מלמדים אותן לתינוקות, ופירוש הדבר, בעצם, הוא שאם לא ישתנה משהו, השפות האלו כבר מתות. 
 מה בודד יותר מלהיות עטוף בדממה, להיות האחרון מעמך שדובר את שפתך, לא להיות מסוגל להעביר את חוכמת הדורות הקודמים או לצפות להתגשמות ההבטחה שבצאצאים? 
 אולם גורל נורא זה הוא אכן מנת חלקו של מישהו במקום כלשהו בעולם, בערך אחת לשבועיים, כי אחת לשבועיים זקן כלשהו נפטר ולוקח עמו אל הקבר את ההברות האחרונות של לשון עתיקה. 
 חלק מכם ודאי אומרים, "האם לא עדיף כך? "האם העולם לא יהיה מקום טוב יותר "אם כולנו נדבר שפה אחת?" ואני אומר, "יופי, "הבה נחליט שהשפה הזאת תהיה יורובה או קנטונזית. 
 או שפת הקוגי". 
 וכולכם תגלו פתאום מה פירוש הדבר לא להיות מסוגלים לדבר בשפתכם שלכם 
 ולכן, מה שאני רוצה לעשות איתכם היום הוא לקחת אתכם למסע באתנוספרה- מסע קצר באתנוספרה כדי לנסות לתת לכם מושג לגבי מה שאובד. 
 רבים מאתנו שוכחים שבאומרי "דרכי הוויה שונות", אני באמת מתכוון לדרכי הוויה שונות. 
 קחו לדוגמה את הילד הזה משבט הברסאנה בצפון-מערב האמזונאס, בני האנקונדה שעל-פי המיתולוגיה שלהם הגיעו במעלה נהר החלב ממזרח, בקיבותיהם של נחשים קדושים. 
 אנשים אלה לא מבחינים הכרתית בין הצבע הכחול לירוק מאחר שחופת השמים זהה בעיניהם לחופת העצים ביער שבו הם תלויים למחייתם. 
 קיים אצלם חוק מוזר לשפה ונישואין שנקרא "אקסוגמיה לשונית": חובה להתחתן עם מישהו שדובר שפה אחרת. 
 כל זה מושרש בעבר המיתולוגי, אך הדבר המוזר הוא שבבתים המאורכים האלה שבהם נשמעות שש או שבע שפות בגלל נישואי תערובת, לעולם לא שומעים מישהו שמתרגל את השימוש בשפה. 
 הם פשוט מקשיבים ואז מתחילים לדבר. 
 או אחד מהשבטים המרתקים ביותר שחייתי בקרבם, הוואראני של צפון-מזרח אקוודור, עם מדהים, שאיתו נוצר מגע בדרכי שלום לראשונה ב-1958. 
 ב-1957, חמישה מיסיונרים ניסו ליצור איתם קשר, ועשו שגיאה גורלית. 
 הם השליכו מהאוויר תצלומים מבריקים של עצמם כחלק ממה שנחשב בעינינו כמחווה ידידותית, אך הם שכחו שאנשים אלה מיערות הגשם לא ראו מעולם שום דבר דו-מימדי. 
 הם הרימו את התצלומים האלה מאדמת היער, ניסו להסתכל מאחורי הפנים, כדי למצוא צורה או דמות, לא מצאו כלום, והסיקו שאלה הם כרטיסי-ביקור מהשטן, ולכן הם דקרו את המיסיונרים למוות בחניתות. 
 אבל הוואראני לא דקרו בחנית רק אנשים מבחוץ. 
 הם גם דקרו זה את זה. 
 מכלל התמותה שלהם, 54% הם כתוצאה מדקירות בחנית. 
 הצלחנו לשחזר את שושלות היוחסין שלהם שמונה דורות לאחור, וגילינו שני מקרים של מוות טבעי וכשלחצנו עליהם לספר לנו על כך, הם הודו שאחד מהאנשים היה כבר כל-כך זקן, שהוא גסס מזקנה, אז הם דקרו אותו בכל זאת. 
 יחד עם זה, היה להם ידע מדויק להדהים אודות היער. 
 הציידים שלהם היו מסוגלים להריח שתן של חיה ממרחק 40 צעדים ולדעת מה סוג החיה. 
 בשנות השמונים המוקדמות קיבלתי משימה מדהימה באמת כאשר הפרופסור שלי בהרווארד שאל אותי אם אני מעוניין לנסוע להאיטי, ולחדור לאגודות הסודיות שהיוו את בסיס הכוח של דובליה ושל ה"טונטון מקוט", ולהשיג את הרעל שהופך אנשים לזומבים. 
 על מנת למצוא הגיון בסנסציה, מובן שהיה עלי להבין משהו אודות אמונה מיוחדת זו של הוודו. הוודו איננו כת של מגיה שחורה. 
 להפך, הוא מהווה ראיית-עולם מטאפיזית מורכבת. 
 הוא מעניין. 
 אם הייתי מבקש מכם לציין את דתות העולם החשובות, מה הייתם אומרים? 
 נצרות, איסלם, בודהיזם, יהדות, וכו'. 
 תמיד שוכחים יבשת אחת, בגלל ההנחה שבאפריקה שמדרום לסהרה לא היו אמונות דתיות. ובכן, ברור שיש להם והוודו הוא בעצם זיקוק של כל הרעיונות הדתיים העמוקים הללו שהגיעו במהלך הגלות הטראגית של תקופת העבדות. 
 אבל מה שהופך את הוודו למעניין כל כך הוא הקשר החי הזה בין החיים למתים. 
 החיים מולידים את הרוחות. 
 את הרוחות ניתן לזמן מתחת למים הכבירים באמצעות הקצב של הריקוד, שדוחק הצידה באופן זמני את נשמת החי, כך שלרגע מזהיר אחד, הכוהן הופך לאל. 
 לכן אנשי הוודו נוהגים לומר: "אתם, הלבנים, הולכים לכנסייה ומדברים על אלוהים. 
 ואילו אנחנו רוקדים במקדש והופכים לאלוהים". 
 וכשאדם נאחז דיבוק ונתון לשליטת הרוח, מה כבר יוכל לפגוע בו? 
 אז אתם יכולים לראות את הדוגמאות המדהימות האלו: כוהני וודו אחוזי טראנס מחזיקים גחלים בוערות מבלי לחוש כאב, המחשה מדהימה ליכולתה של הנפש להשפיע על הגוף שבו היא שוכנת בהשפעה הממריצה של התרגשות קיצונית. 
 מכל האנשים שבמחיצתם שהיתי, המיוחדים מכולם היו בני הקוגי מן הסיירה נבדה דה סנטה מרטה שבצפון קולומביה. 
 האנשים הללו, צאצאי תרבות טאירונה, שפעם שכנה במישור החוף הקאריבי של קולומביה, ברחו בתחילת הכיבוש אל גוש הרים וולקני מבודד המתנשא מעל למישור החוף הקאריבי. 
 ביבשת מגואלת בדם, העם הזה הוא היחיד שמעולם לא נכבש ע"י הספרדים. 
 הם נשלטים עד היום ע"י מערכת של כהונה טיקסית, אך הכשרת הכוהנים היא מיוחדת למדי. 
 החניכים הצעירים נלקחים ממשפחותיהם בגילים שלוש וארבע, נשלחים לבידוד בעולם של חושך וצללים, בבקתות-אבן למרגלות קרחונים במשך שמונה-עשרה שנה. למשך שתי תקופות של תשע שנים, שנבחרו במכוון כדי לחקות את תשעת חודשי ההריון שהם מבלים ברחם של אימם, כעת הם נמצאים באופן מטאפורי ברחמה של האם הגדולה. 
 ובמשך כל הזמן הזה הם עוברים תירבות לערכים של החברה שלהם, ערכים שלפיהם התפילות שלהם והתפילות שלהם לבדן, הן ששומרות על הסדר הקוסמי, או אולי נאמר - האקולוגי. 
 ובסופה של החניכה המדהימה הזאת הם נלקחים יום אחד החוצה ולראשונה בחייהם, בגיל שמונה עשרה, הם רואים את הזריחה. ובאותו רגע צלול של מודעות לאור הראשון, כשהשמש שוטפת את המדרונות של הנוף המדהים, כל מה שהם למדו באופן מופשט זוכה לפתע באישור של הדר מהמם. והכוהן צועד אחורה ואומר, "רואים? ממש כמו שסיפרתי לכם. 
 זה עד כדי כך יפה. ואתם אמורים להגן על זה". 
 הם קוראים לעצמם האחים הגדולים והם אומרים שאנו, האחים הקטנים, אחראים לחורבן העולם. 
 רמה זאת של אינטואיציה מקבלת חשיבות רבה. 
 בכל פעם שאנו חושבים על עמי ילידים ועל נוף, אנו מזכירים את רוסו עם הבדותה הנושנה על "הפרא האציל", שהיא פשוט רעיון גזעני, או לחלופין מזכירים את ת'ורו ואומרים שהאנשים האלה קרובים יותר מאיתנו לכדור הארץ. 
 ובכן, עמי הילידים אינם רגשניים ואינם מניחים לנוסטלגיה להחליש אותם. 
 אין מקום לרגשנות או לנוסטלגיה בביצות המלריה של אסמט או ברוחות המקפיאות של טיבט. אך למרות זאת, הם יצרו, במרוצת הזמן ובפולחנים, מיסטיקה מסורתית של העולם שמבוססת לא על הרעיון של קרבה אליו מתוך מודעות עצמית, אלא על אינטואיציה מעודנת יותר: הרעיון שכדור הארץ יכול להתקיים רק משום שהתודעה האנושית מפיחה בו חיים. 
 ובכן, מה פירוש הדבר? 
 פירוש הדבר הוא שילד צעיר מהאנדים שחונך להאמין שההר הוא רוחו של האל אפו שתנחה אותו אל ייעודו, שהוא יהפוך לאדם שונה מיסודו שיש לו מערכת-יחסים שונה עם המקור הזה, לעומת ילד צעיר ממונטנה שחונך להאמין שההר הוא ערימת סלעים מוכנה לכרייה. 
 לא משנה אם ההר הוא משכן לרוחות או ערימת מחצבים. 
 מה שמעניין הוא המטאפורה שמגדירה את היחסים שבין היחיד לעולם הטבע. 
 ביערות של קולומביה הבריטית חינכו אותי להאמין שהיערות נועדו לכריתה. 
 זה הפך אותי לבן-אדם שונה מאשר חברי משבט הקוואגיולת', שמאמינים שיערות אלה הם משכנו של הוקוק ושל מקור המרומים המעוקם והרוחות הקניבליות ששוכנות בקצה הצפוני של העולם, רוחות שאיתן יהיה עליהם להתמודד במהלך טקס החניכה, ה"המטסה". 
 ובכן, אם תתחילו לבחון את הרעיון שתרבויות אלו יכולות ליצור מציאות שונה, תוכלו להתחיל ולהבין חלק מהתגליות הבלתי רגילות שלהן. קחו לדוגמה את הצמח הזה. 
 זו תמונה שצילמתי בצפון-מערב האמזונאס באפריל שעבר. 
 זהו איאהואסקה, שייתכן שרבים מכם שמעו עליו. המרקחת הפסיכואקטיבית החזקה ביותר ברפרטואר של השאמאנים. 
 מה שהופך את איאהואסקה למרתק הוא לא הפוטנציאל התרופתי של המרקחת, אלא המורכבות שלה. היא בנויה למעשה משני מקורות שונים. בצד אחד נמצא צמח הליאנה שמכיל סדרה של בטא-קרבולינים, הרמין, הרמלין, מעוררי הזיה קלים-- אם צורכים את הגבעול לבד, זה כמו ענן עשן כחול שצף בתודעה, אבל מערבבים אותו עם עלים של עשב ממשפחת הקפה שנקרא פסיכוטריה וירידיס. 
 הצמח הזה מכיל טריפטמינים חזקים מאוד שדומים מאוד לסרוטונין של המוח, דימתילטריפטמין, חמש-מתוקסידימתילריפטמין. 
 אם ראיתם מישהו מאנשי היאנומאמי כשהוא שואף את החומר הזה דרך האף, החומר הזה שהם מכינים מאוסף אחר של זנים מכיל גם הוא מתוקסידימתילריפטמין. 
 שאיפת האבקה הזאת דרך האף היא כמו להשתגר דרך קנה רובה שמכוסה בציורי בארוק, ולנחות בים של חשמל. 
 זה לא מעוות את המציאות, זה מפורר את המציאות. 
 האמת היא שנהגתי להתווכח עם הפרופסור שלי, ריצ'רד איוון שולטס, האיש שפתח את התקופה הפסיכדלית כאשר גילה את פטריות הקסם במקסיקו בשנות השלושים. נהגתי להתווכח איתו שאי-אפשר לסווג את הטריפטמינים האלה כמעוררי הזיות, כי עד שהאפקט מגיע אליך כבר אין מישהו שיכול לחוות את ההזיה. 
 אבל העניין עם טריפטמינים הוא שאי-אפשר לצרוך אותם דרך הפה כיוון שהם מנוטרלים על-ידי אנזים שנמצא באופן טבעי במעיים האנושיים, ונקרא מונואמין אוקסידז. 
 אפשר לצרוך אותם דרך הפה רק אם צורכים אותם בשילוב עם כימיקל אחר, שמנטרל את האנזים. 
 ובכן, מה שמדהים זה שהבטא-קרבולינים שנמצאים בליאנה מהווים מעכבי מונואמין אוקסידז בדיוק מהסוג הדרוש להגברת פעולת הטריפטמין. אז אפשר לשאול: 
 איך, מתוך צמחייה של 80,000 זני צמחים בעלי השפעה מעכבת אנשים מצליחים למצוא את שני הצמחים האלה, שאין ביניהם קשר מורפולוגי, ושכאשר משלבים אותם באופן זה, יוצרים מעין גירסה ביוכימית שבה השלם גדול מסכום חלקיו? 
 ובכן, אנו אומרים בלשון נקיה 'ניסוי וטעייה' שמתבררים כחסרי-משמעות. 
 אך אם תשאלו את האינדיאנים, הם יאמרו: "הצמחים מדברים אלינו". 
 מה משמעות הדבר? 
 לשבט זה, קופאן, יש 17 סוגים של איאהואסקה, והם מסוגלים להבחין בין כולם ממרחק גדול ביער, ואילו לנו כל הסוגים האלה ייראו כזן אחד. 
 ואם תשאלו אותם על שיטת המיון שלהם, הם יגידו, "חשבנו שאתה יודע משהו על צמחים. 
 אתה לא יודע כלום?" ואני עניתי, "לא". 
 מסתבר שלוקחים כל אחד מ-17 הסוגים הללו בלילה של ירח מלא, וכל אחד מהם שר לכם בסולם שונה. 
 זה לא יזכה אתכם בדוקטורט בהרווארד, אבל זה הרבה יותר מעניין מאשר לספור אבקנים. 
 ובכן -- הבעיה היא שאפילו אלו מאתנו שמגלים הבנה למצוקת הילידים, רואים אותם כמיוחדים וססגוניים אך משום-מה דחוקים לשולי ההיסטוריה, בעוד העולם האמיתי, כלומר עולמנו, ממשיך הלאה. 
 האמת היא שהמאה העשרים, בעוד שלוש מאות שנה, לא תיזכר בגלל המלחמות שלה או החידושים הטכנולוגיים שלה, אלא כתקופה שבה עמדנו מנגד ועודדנו באופן פעיל או קיבלנו באופן סביל את ההרס העצום של המגוון הביולוגי והתרבותי של העולם. הבעיה היא לא שינוי. 
 כל התרבויות, מאז ומתמיד רקדו כל העת עם האפשרויות החדשות של החיים. 
 הבעיה איננה גם הטכנולוגיה כשלעצמה. 
 האינדיאנים משבט הסו לא הפסיקו להיות סו כשוויתרו על החץ והקשת יותר משהאמריקאי הפסיק להיות אמריקאי כשוויתר על הכרכרה והסוס. 
 לא השינוי והטכנולוגיה הם שמאיימים על שלמות האתנוספרה. אלא הכוח, הפרצוף הגס של השליטה. 
 ובכל אשר תפנו בעולמנו תגלו שאלו לא תרבויות שגורלן נגזר להיעלם. אלא אנשים חיים ודינמיים שקיומם נתון לאיום מצד כוחות מוגדרים היטב, כוחות שאליהם אין הם מסוגלים להסתגל. בין אם מדובר בבירוא היערות הגס במולדת בני הפנאן-- שבט נוודים מדרום-מזרח אסיה, מסאראוואק-- עם שחי בחופש ביערות עד לפני דור אחד, וכעת הידרדר לעבודות כפייה וזנות על גדות הנהרות, היכן שניתן לראות כיצד הנהר עצמו מזוהם בסחופת שכנראה סוחפת איתה חצי מבורניאו אל ים סין הדרומי, שבו ספינות המטען היפניות משייטות להן באופק מוכנות לשאת עמן את בולי העץ שנכרתו מהיער. או במקרה של היאנומאמי, אלו הן המחלות שהגיעו עם גילוי הזהב. 
 או אם נעבור אל הרי טיבט, היכן שאני עורך לאחרונה מחקרים רבים, תוכלו לראות שמדובר בפרצופה הגס של שליטה פוליטית. 
 אתם יודעים, רצח עם, הכחדה פיזית של עם, זוכים לגינוי בכל העולם, אבל רצח של אתניות, השמדת אורחות החיים של עם, לא רק שאינה זוכה לגינוי אלא שבאזורים רבים ברחבי העולם משבחים אותה כחלק מאסטרטגיה של פיתוח. 
 ואי-אפשר להבין את הכאב של טיבט עד שחווים אותו בגובה האדמה. 
 פעם נסעתי עשרת אלפים ק"מ מצ'נגדו שבמערב סין, במסלול יבשתי דרך דרום-מזרח טיבט אל להסה, עם קולגה צעיר, ורק כשהגעתי ללהסה הבנתי את הפנים מאחורי הסטטיסטיקה שעליה אנו שומעים. ששת אלפים אתרים קדושים נותצו לכדי אפר ואבק. כ-1.2 מיליון איש נהרגו על-ידי הקאדרים במהלך מהפכת התרבות. 
 אביו של האיש הצעיר הזה נחשב לפאנצ'ן לאמה, 
 ולכן נגזר עליו להירצח מיד בזמן הפלישה הסינית. 
 הדוד שלו ברח עם הדלאי לאמה לגלות שלקחה את העם לנפאל. 
 האם נאסרה באשמת היותה עשירה. 
 הוא הוברח אל הכלא בגיל שנתיים והסתתר מתחת לשמלתה כי היא לא היתה מסוגלת לחיות בלעדיו. 
 האחות שעשתה את המעשה האמיץ הזה, הוכנסה למחנה חינוך. 
 יום אחד היא דרכה בטעות על סרט-זרוע של מאו, וכעונש על כך נגזרו עליה שבע שנות עבודת פרך. 
 הכאב של טיבט קשה מנשוא, אבל הרוח הגואלת של העם היא מחזה של ממש. 
 ובסופו של דבר, זה מסתכם בבחירה. האם אנחנו רוצים לחיות בעולם חדגוני ומשעמם או שאנו רוצים לאמץ את ריבוא הצבעים של המגוון? 
 מרגרט מיד, האנתרופולוגית הדגולה, אמרה לפני שנפטרה שהפחד הגדול שלה היה שאנו נסחפים לכיוון של ראיית-עולם כללית ונטולת-צורה, שבה לא רק שכל תחום הדמיון האנושי יצטמצם לאופן-מחשבה צר יותר, אלא גם שיום אחד נתעורר מחלום ונשכח שאי-פעם היו אפשרויות אחרות. 
 וכדאי שננהג כולנו בענווה ונזכור שאנו, כגזע, קיימים אולי 600,000 שנה. 
 המהפכה הנאוליתית, שהעניקה לנו את החקלאות, שבה נכנענו לפולחן הזרעים, שירת השאמאן נדחקה מפני דקלומי הכמורה, ושבה יצרנו הירארכיה, התמקצעות, עודפים-- היא בת 10,000 שנה בלבד. 
 העולם המתועש המודרני שאנו מכירים הוא בקושי בן 300 שנה. 
 אז בהיסטוריה השטחית הזאת אין בעיני דבר שאומר שכבר יש לנו כל התשובות לכל האתגרים שבהם ניתקל באלפי השנים הקרובות. 
 כששואלים את התרבויות הרבות שבעולם מהי המשמעות של להיות אנושי, הן עונות בעשרת אלפים קולות שונים. 
 ובתוך השיר הזה נגלה מחדש את האפשרות להיות מה שהננו: מין בעל מודעות, בעל הכרה מלאה בצורך להבטיח שכל האנשים וכל הגנים ימצאו דרך לפרוח. ויש רגעים גדולים של אופטימיות. 
 זו תמונה שצילמתי בקצה הצפוני של האי באפין כשהלכתי לציד לווייתנים עם כמה בני אינואיט, והאיש הזה, אולאיה, סיפר לי סיפור מופלא על סבו. 
 ממשלת קנדה לא תמיד היתה אדיבה כלפי בני האינואיט, ובמהלך שנות החמישים, כדי לבסס את ריבונותנו, דחקנו אותם לתוך יישובים. 
 סבו של האיש הזקן הזה סירב ללכת. 
 המשפחה, מפחד לחייו, לקחה ממנו את כל כלי הנשק, ואת כל כליו. 
 ובכן, עליכם להבין שבני האינואיט לא פחדו מפני הקור. הם ניצלו אותו. 
 במקור, להבי המזחלות שלהם נבנו מדגים עטופים בעור קאריבו. 
 כך שסבו של האיש לא פחד מהלילה הארקטי או מסופת השלגים שהתחוללה. 
 הוא פשוט חמק החוצה, הפשיל את מכנסי העור שלו, ועשה את צרכיו לתוך ידו. וכשהגללים התחילו לקפוא, הוא עיצב אותם לצורת להב. 
 הוא פיזר רוק על קצה סכין הצואה, וכשהסכין קפא לחלוטין, הוא שחט בעזרתו כלב. 
 הוא פשט את עור הכלב ואילתר ממנו רתמה, אילתר מזחלת מהצלעות של הכלב, רתם אותה לכלב שעמד בסמוך, ונעלם בין גושי הקרח, עם סכין הצואה בחגורתו. 
 אם מדברים על להסתדר עם כלום. 
 והסיפור הזה, בדרכים רבות, מסמל את קשיחותם של בני האינואיט ושל כל הילידים ברחבי העולם. 
 באפריל 1999, ממשלת קנדה החזירה לאינואיט את השליטה המלאה על שטח אדמה גדול מקליפורניה וטקסס ביחד. 
 זו מולדתנו החדשה. היא נקראת נונאבוט. 
 זו טריטוריה עצמאית. הם שולטים בכל משאבי המחצבים. 
 דוגמה מדהימה לאופן שבו מדינה יכולה לפצות את אנשיה. 
 ולסיום, בסופו של דבר, אני חושב שזה די ברור, לפחות לאלו מאתנו שטיילו בפינות המרוחקות של העולם, שהן לא מרוחקות בכלל. 
 הן המולדת של מישהו. 
 הן מייצגות שלוחות של הדמיון האנושי שנמתחות מאז ראשית הזמן. ועבור כולנו, החלומות של הילדים האלה, כמו החלומות של ילדינו, הופכים לחלק מגאוגרפיה חשופה של תקווה. 
 אז מה שאנחנו מנסים לעשות ב"נשיונל ג'יאוגרפיק", בסופו של דבר, הוא שאנו מאמינים שהפוליטיקאים לא ישיגו כלום. 
 אנחנו חושבים שהפולמסנות-- אנו חושבים שהפולמסנות אינה משכנעת, אבל סיפורים יכולים לשנות את העולם. ואנו כנראה מוסד מספרי הסיפורים הטוב בעולם. האתר שלנו זוכה ל-35 מיליון כניסות בחודש. 
 ערוץ הטלוויזיה שלנו משודר ב-156 מדינות. 
 מיליונים קוראים את כתבי העת שלנו. 
 ומה שאנו עושים הוא סדרת מסעות אל האתנוספרה, שבהם ניקח את הקהל שלנו למקומות של פלאי תרבות כה רבים שהם לא יוכלו אלא להסתנוור ממראה עיניהם, בתקווה שיאמצו בהדרגה, צעד אחר צעד את הגילוי המרכזי של האנתרופולוגיה: שלעולם הזה מגיע להתקיים באופן מגוון, שאפשר למצוא דרך לחיות בעולם פלורליסטי ורב-תרבותי באמת שבו חוכמתם של כל העמים תוכל לתרום לרווחתנו המשותפת. 
 תודה רבה לכם. 


http://www.ted.com/talks/lang/he/blaise_aguera_y_arcas_demos_photosynth.html
בלייז אגרה אי ארקס מוביל הדגמה מאלפת של פוטוסינת, תוכנה שעשויה לשנות את הדרך שבה אנו מביטים בתמונות דיגיטליות. באמצעות תמונות סטילס שנאספו מהאינטרנט, פוטוסינת בונה תמונות חלום עוצרות נשימה ומאפשרת לנו לנווט בתוכן.
collaboration,demo,microsoft,photography,short talk,software,technology,visualizations
129
בלייז אגרה אי ארקס מדגים את פוטוסינת
 מה שאני הולך להראות לכם קודם כול, מהר ככול האפשר, הוא עבודה בסיסית, טכנולוגיה חדשה שהבאנו למיקרוסופט במסגרת רכישה לפני שנה כמעט. זו סידרגון. סביבה שבה ניתן באופן מקומי או מרחוק לפעול עם כמויות עצומות של נתונים חזותיים. 
 אנו מביטים בהמוני ג'יגה-בייט של תמונות דיגיטליות ומגדילים את התצוגה באופן חלק ומתמשך, ונעים בתוך התמונות, מסדרים אותן איך שנרצה, 
 וזה לא משנה בכמה מידע אנו מביטים, כמה גדולים האוספים או כמה גדולות התמונות. 
 רובן תמונות ממצלמות דיגיטליות פשוטות, אך זו, למשל, סריקה מספריית הקונגרס, וזה טווח של 300 מגה-פיקסל. 
 זה לא משנה, כי הדבר היחיד שיכול להגביל ביצועים של מערכת כזאת הוא מספר הפיקסלים במסך בכל רגע נתון. זו גם ארכיטקטורה גמישה מאוד. 
 זה ספר שלם, דוגמה לנתונים לא-תמונתיים. 
 זה "הבית העגום" מאת דיקנס. כל טור הוא פרק. 
 כדי להוכיח שזה באמת טקסט ולא תמונה, אפשר לעשות משהו כזה, כדי להראות באמת שזו תצוגה אמיתית של הטקסט; זו לא תמונה. 
 אולי זו דרך מלאכותית לקרוא ספר אלקטרוני. 
 לא הייתי ממליץ על כך. 
 הנה מקרה יותר מציאותי. זה גיליון של ה"גארדיאן". 
 כל תמונה גדולה מהווה תחילת הקטע. 
 וזה באמת מעניק את ההנאה והחוויה הנעימה של קריאת גיליון נייר אמיתי של מגזין או עיתון, שהוא במהותו מדיום עם קני מידה מרובים. 
 עשינו גם משהו קטן עם פינה קטנה של גיליון מסוים של ה"גארדיאן". 
 הכנו פרסומת מזויפת ברזולוציה גבוהה מאוד, גבוהה בהרבה משתוכלו לכלול בפרסומת רגילה, והטמענו תוכן נוסף. 
 אם תרצו לראות את התכונות של המכונית, תוכלו לראות כאן. 
 או דגמים אחרים, או אפילו מפרטים טכניים. 
 וזה באמת נוגע בכמה מהרעיונות להיפטר ממגבלות הנדל"ן של המסך. 
 אנו מקווים שפירוש הדבר הוא סוף לחלונות המוקפצים וזבל אחר. אין בהם צורך. 
 כמובן, מיפוי הוא אחד היישומים המתבקשים של טכנולוגיה כזאת. 
 ואני לא רוצה לבזבז על זה זמן, רק אומר שיש לנו מה לתרום גם בתחום הזה. 
 הנה כל הכבישים בארצות הברית 
 מוצגים על תמונה גיאו-מרחבית של נאסא. 
 אז בואו נביא משהו אחר. 
 זה כרגע ישר מהאינטרנט; אתם יכולים ללכת לשם ולבדוק. 
 זהו פרויקט בשם פוטוסינת, שמשדך בין שתי טכנולוגיות שונות. 
 אחת מהם היא סידרגון והשנייה היא מחקר חזותי ממוחשב יפה של נוח שנייבלי, סטודנט באוניברסיטת וושינגטון, בייעוץ משותף של סטיב סייץ מהאוניברסיטה 
 וריק סליסקי ממחקר מיקרוסופט. שיתוף פעולה מאוד יפה. 
 אז זה ישיר מהרשת. זה מופעל באמצעות סידרגון. 
 אפשר לראות שכשאנחנו עושים תצוגות כאלו, שבהן אנחנו צוללים לתוך התמונות ומקבלים חוויה כזאת עם ריבוי רזולוציות. 
 אבל לסידור המרחבי של התמונות כאן יש משמעות. 
 אלגוריתמי התצוגה של המחשב רשמו את התמונות ביחד, כך שהן יתאמו לחלל האמיתי שבו הצילומים נלקחו, ליד גראסי לייקס בהרי הרוקי בקנדה, אז אפשר לראות כאן רכיבים של תצוגת שקופיות מיוצבת או הדמיה פנורמית, ובין כל הדברים האלה יש קשר מרחבי. 
 אני לא בטוח אם יש לי זמן להראות לכם סביבות אחרות. 
 יש כמה הרבה יותר מרחביות. 
 אני עובר ישר לאחד מאוספי הנתונים המקוריים של נוח, וזה מאב-טיפוס מוקדם של פוטוסינת שהצלחנו להפעיל בקיץ, כדי להראות לכם את מה שאני רואה כשורת המחץ של הטכנולוגיה, הטכנולוגיה של פוטוסינת. ואין זה ברור בהכרח מהסתכלות בסביבות שהעלינו לאתר האינטרנט. 
 היינו צריכים להיזהר מעורכי דין וכן הלאה. 
 זה שחזור של כנסיית נוטר דאם, כולו באמצעות מחשב, מתמונות שנאספו מ"פליקר". פשוט מקלידים נוטר דאם "ב"פליקר", ומקבלים תמונות של אנשים בחולצות טי, ושל הקמפוס, וכן הלאה. וכל אחד מהקונוסים הכתומים מייצג תמונה שנמצאה כשייכת למודל הזה. 
 אז כל אלה תמונות מ"פליקר", ונוצרו ביניהן קשרים מרחביים ככה. 
 וניתן לנווט בדרך הפשוטה הזאת. 
 אף פעם לא חשבתי שבסוף אעבוד במיקרוסופט. 
 משמח לזכות בכזאת קבלה כאן. 
 אתם בטח יכולים לראות שאלו סוגים שונים של מצלמות: כל דבר ממצלמות סלולריות למצלמות רפלקס, די הרבה מהן, שנתפרו ביחד בסביבה הזאת. 
 ואם אוכל אמצא כמה מהמוזרים. 
 הרבה מהן מוסתרות על-ידי פנים וכן הלאה. 
 איפשהו כאן יש סדרת צילומים, הנה זה. 
 זו כרזה של נוטר דאם שנרשמה נכון. 
 אפשר לצלול מהכרזה לתצוגה פיזית של הסביבה. 
 הרעיון כאן הוא שאפשר לעשות דברים עם הסביבה החברתית. זה לוקח נתונים מכולם, מכל הזיכרון הקולקטיבי של האופן שבו העולם נראה, ומקשר הכול ביחד. 
 כל התמונות האלה מקושרות יחד, ומציגות משהו שגדול יותר מסכום חלקיו. 
 מתגבש מודל של העולם כולו. 
 חשבו על כך כעל זנבו הארוך של "וירצ'ואל ארת'" של סטיבן לולר. 
 וזה דבר שנעשה יותר ויותר מורכב ככול שאנשים משתמשים בו, ואשר התועלת ממנו גדלה למשתמשים ככול שהם משתמשים בו. 
 התמונות שלהן מתויגות במטה-נתונים שמישהו אחר מזין. 
 אם מישהו מתייג את כל הקדושים האלה ומספר מי הם, אז התמונה שלי מנוטר דאם מועשרת בכל הנתונים הללו, וניתן להשתמש בהם כנקודת כניסה לחלל הזה, לעולם הוירטואלי הנתון, באמצעות התמונות של כל האחרים, ולחוות מעין חוויה חברתית בין מודלים ובין משתמשים. 
 וכמובן, ישנו תוצר הלוואי של מודלים וירטואליים עשירים ביותר של כל חלק מעניין בעולם, שנאספו לא רק מתצלומי אוויר ולווין וכן הלאה, אלא מהזיכרון הקולקטיבי. 
 תודה רבה לכם. 
 אני מבין נכון? מה שהתוכנה שלכם תאפשר הוא שבשלב מסוים, במהלך השנים הקרובות ממש, כל התמונות שמשתפים כל האנשים בעולם יהיו מקושרות ביחד? 
 כן. מה שזה בעצם עושה זה גילוי. 
 זה יוצר היפר-קישורים, אם תרצה, בין תמונות. 
 וזה עושה זאת בהתבסס על תוכן בתוך התמונות. 
 וזה מאוד מרגש לחשוב על העושר של המידע הסמנטי שנמצא בהרבה מהתמונות האלו. 
 למשל כשמחפשים תמונות באינטרנט, מקלידים צירופי מילים, והטקסט בדף האינטרנט מכיל המון מידע אודות נושא התמונה. 
 מה קורה אם התמונה מקושרת לכל התמונות שלך? 
 אז הכמות של הקישורים ההדדיים הסמנטיים והעושר שמגיע מכך עצומים באמת. זהו אפקט רשת קלאסי. 
 בלייז, זה באמת מדהים. ברכותיי. 
 תודה רבה. 


http://www.ted.com/talks/lang/he/barry_schwartz_on_the_paradox_of_choice.html
הפסיכולוג בארי שוורץ קורא תיגר על אחד העקרונות המרכזיים בחברה המערבית: חופש הבחירה. להערכת שוורץ, חופש הבחירה לא נותן לנו יותר חופש אלא משתק אותנו; חופש הבחירה לא גורם לנו יותר אושר אלא מנחיל לנו תחושות אכזבה.
business,choice,consumerism,culture,economics,happiness,personal growth,potential,psychology,shopping
93
בארי שוורץ על פרדוקס חופש הבחירה
 אני עומד לדבר איתכם על מספר דברים מהספר שלי שאני מקווה שיתחברו עם דברים אחרים ששמעתם, ואני אנסה ליצור את הקשרים בעצמי, במקרה שתפספסו אותם. 
 אני רוצה להתחיל עם מה שאני מכנה ה"דוֹגמה הרשמית". 
 הדוֹגמה הרשמית של מה? 
 הדוֹגמה הרשמית של כל החברות המערביות המתועשות. 
 והדוֹגמה הזו היא בערך משהו כזה: אם אנחנו מעוניינים למקסם את האושר של אזרחינו, הדרך לעשות זאת היא למקסם את חופש הפרט. 
 ההגיון מאחורי זה הוא שחופש בפני עצמו הוא טוב, בעל-ערך, כדאי והכרחי כדי להיות אנושי. 
 ובנוסף, אם לאנשים יש חופש, אז אנחנו יכולים לפעול בעצמנו כדי לעשות את הדברים שימקסמו את האושר שלנו, ואף אחד לא צריך להחליט בשבילנו. 
 הדרך למקסם חופש היא למקסם את חופש הבחירה. 
 ככל שיש לאנשים יותר אפשרויות, כך יש להם יותר חופש, וככל שיש להם יותר חופש, הם יותר מאושרים. 
 הדבר הזה, אני חושב, כל כך מובן מאליו שלא עלה בדעתו של איש להטיל בו ספק. 
 והוא גם מוטמע עמוק בחיינו. 
 אתן לכם כמה דוגמאות למה שהקידמה המודרנית איפשרה לנו לעשות. 
 זה הסופרמרקט שלי. לא כזה גדול. 
 אני רוצה לומר כמה מילים על רטבים לסלט. 
 בסופרמרקט שלי יש 175 רטבים לסלט, אם אתם לא לוקחים בחשבון עשרה סוגים שונים של שמן זית כתית מעולה ושנים-עשר סוגים של חומץ בלסמי שאתם יכולים לקנות כדי להכין מספר גדול של רטבים משל עצמכם, במקרה הנדיר שאף אחד מ-175 הרטבים בחנות לא מתאים לכם. 
 אז כך נראה הסופרמרקט. 
 ואז אתם הולכים לחנות מוצרי חשמל כדי להרכיב מערכת סטריאו -- רמקולים, נגן תקליטורים, טייפ, טונר, מגבר. ובחנות האחת הזו של מוצרי חשמל, יש את המספר הזה של מערכות סטריאו. 
 אנחנו יכולים לבנות 6.5 מיליון מערכות סטריאו שונות מהרכיבים שמוצעים למכירה בחנות אחת. 
 אתם חייבים להודות, זה המון חופש בחירה. 
 בתחומים אחרים -- עולם התקשורת. 
 היו זמנים, כשהייתי ילד, שיכולתם לקבל כל שירות טלפוני שרציתם בו, כל עוד הזמנתם אותו מ"בל". 
 הייתם שוכרים את מכשיר הטלפון. לא הייתם קונים אותו. 
 תוצאה אחת של זה, אגב, היא שהטלפון לעולם לא התקלקל. 
 הימים ההם חלפו. 
 עכשיו, יש לנו מגוון כמעט בלתי מוגבל של טלפונים, במיוחד בעולם הטלפונים הסלולריים. 
 אלה הם הטלפונים הסלולריים של העתיד. 
 החביב עלי הוא האמצעי -- נגן MP3, גוזז שערות באף ומצת קרם ברולה. 
 ובמקרה שעדיין לא ראיתם אחד כזה בחנות, היו בטוחים שבקרוב תראו. 
 והתוצאה היא שאנשים נכנסים לחנויות ושואלים את השאלה הזו. ["יש לך טלפון שלא עושה כל כך הרבה?"] 
 ואתם יודעים מה התשובה לשאלה הזאת עכשיו? 
 התשובה היא "לא". 
 זה בלתי אפשרי לקנות טלפון סלולרי שלא עושה יותר מדי. 
 בהיבטים אחרים של החיים שהם הרבה יותר משמעותיים מקניות קיים אותו גידול עצום בחופש הבחירה. 
 בריאות -- בארה"ב כבר לא קורה שאתם הולכים לרופא, והרופא אומר לכם מה לעשות. 
 במקום, אתם הולכים לרופא, והרופא אומר לכם, ובכן, אנחנו יכולים לעשות א' או שאנחנו יכולים לעשות ב'. 
 ל-א' יש תועלות כאלה וסיכונים כאלה. 
 ל-ב' יש תועלות כאלה וסיכונים כאלה. מה אתם רוצים לעשות? 
 ואתם שואלים, "ד"ר, מה כדאי לי לעשות?" 
 והרופא אומר, ל-א' יש התועלות והסיכונים האלה, ול-ב' יש את התועלות והסיכונים האלה. 
 מה אתם רוצים לעשות? 
 ואתם אומרים, "ד"ר, אם היית במקומי, מה היית עושה?" 
 והרופא עונה, "אבל אני לא במקומך." 
 והתוצאה היא -- אנחנו קוראים לזה "אוטונומיה של הפציינט", שגורם לזה להישמע כמו דבר טוב, אבל בפועל זו העברה של הנטל והאחריות לקבלת ההחלטות ממישהו שיודע משהו -- כלומר הרופא -- למישהו שלא יודע שום דבר וקרוב לוודאי חולה ולכן לא במצב המיטבי לקבלת החלטות -- כלומר הפציינט. 
 יש שיווק עצום של תרופות מרשם לאנשים כמוכם וכמוני, שאם חושבים על זה, הוא לגמרי לא הגיוני מכיוון שאנחנו לא יכולים לקנות אותן. 
 למה הם משווקים לנו אם אנחנו לא יכולים לקנות אותן? 
 התשובה היא שהם מצפים מאיתנו להתקשר לרופאים שלנו בבוקר ולבקש שישנו לנו את המרשם. 
 דבר משמעותי כמו הזהות שלנו הפך לעניין של בחירה, כפי שהשקופית הזאת נועדה להראות. ["אנחנו לא מאמינים בלחץ על הילדים. כשיגיע הזמן הם יבחרו את המגדר שיתאים להם."] 
 אנחנו לא יורשים זהות -- אנחנו יכולים להמציא אותה. 
 ואנחנו יכולים להמציא את עצמנו מחדש מתי שאנחנו רוצים. 
 וזה אומר שבכל יום כשאתם קמים בבוקר, אתם חייבים להחליט איזה אדם אתם רוצים להיות. 
 בנוגע לנישואין ומשפחה, היו זמנים בהם הנחת ברירת המחדל השכיחה הייתה שהתחתנת מוקדם ככל שיכולת, ואז התחלת להביא ילדים לעולם מוקדם ככל שיכולת. 
 הברירה האמיתית היחידה הייתה עם מי, לא מתי, ולא מה עשית אחרי. 
 היום, הכל פחות או יותר נתון לבחירה. 
 אני מלמד סטודנטים נפלאים ואינטליגנטיים, ואני נותן 20% פחות מטלות ממה שהייתי נותן בעבר. 
 וזה לא מפני שהם פחות חכמים, וזה לא מפני שהם פחות חרוצים. 
 זה מפני שהם טרודים במחשבות, שואלים את עצמם, "להתחתן או לא? להתחתן עכשיו 
 או אולי יותר מאוחר? ילדים קודם או קריירה קודם?" 
 כל אלה הן שאלות מתישות. 
 והם יענו על השאלות האלה, גם אם לא יבצעו את כל המטלות וגם אם לא יקבלו ציון טוב בקורסים שלי. 
 ואכן כדאי שיענו. אלה שאלות חשובות שיש לענות עליהן. 
 עבודה -- אנחנו מבורכים, כפי שקרל ציין, בטכנולוגיה שמאפשרת לנו לעבוד בכל דקה, בכל יום ומכל מקום על כדור הארץ -- חוץ מבמלון ה"ראנדולף". 
 יש פינה אחת, דרך אגב, שאני לא הולך לספר לאף אחד עליה, בה הרשת האלחוטית עובדת. 
 אני לא מגלה לכם כי אני רוצה להשתמש בה. 
 אז המשמעות של חופש הבחירה הבלתי יאומן שיש לנו בנוגע לעבודה, היא שעלינו לבחור שוב ושוב ושוב, האם עלינו לעבוד או לא. 
 אנחנו יכולים ללכת לצפות בילד שלנו משחק כדורגל, ויש לנו את הטלפון הסלולרי על מותן אחד, ואת הבלאקברי על המותן השני, ואת המחשב הנייד שלנו על הירכיים. 
 ואפילו אם הם כולם כבויים, בכל דקה שאנחנו צופים בילד שלנו מחרב משחק כדורגל, אנחנו גם שואלים את עצמנו, "האם כדאי לענות לשיחה בסלולרי? 
 האם לענות לאימייל הזה? האם לנסח את המכתב הזה? 
 וגם אם התשובה לשאלה היא "לא", זה בטוח יגרום לחווית הצפייה במשחק להיות שונה מאוד ממה שהייתה אמורה להיות. 
 אז בכל מקום אליו אנו מסתכלים, דברים גדולים ודברים קטנים, דברים חומריים ודברים של סגנון חיים, החיים הם עניין של בחירה. 
 והעולם שחיינו בו היה נראה כך. ["למעשה, הם כן חקוקים באבן."] 
 כלומר, היו כמה ברירות, אבל לא הכל היה נתון לבחירה. 
 והעולם שאנחנו חיים בו עכשיו נראה כך. 
 ["עשרת הדיברות – ערכת עשה-זאת-בעצמך"] והשאלה היא, האם אלה חדשות טובות או חדשות רעות? 
 והתשובה היא "כן". 
 כולנו יודעים מה טוב בזה, אז אני אדבר על מה שרע בזה. 
 לכל חופש הבחירה הזה יש שתי תוצאות, שתי תוצאות שליליות על אנשים. 
 תוצאה אחת, באופן פרדוקסלי, היא שהחופש יוצר שיתוק במקום שחרור. 
 עם כל כך הרבה אפשרויות לבחור מתוכן, לאנשים קשה לבחור בכלל. 
 אתן לכם דוגמה מרשימה לכך. נערך מחקר על השקעות מרצון בתוכניות פנסיה. 
 עמיתה שלי קיבלה גישה לרשומות ההשקעה מ"וואנגארד", חברת קרנות הנאמנות הענקית של כמיליון עובדים וכאלפיים מקומות עבודה שונים. 
 והיא גילתה שעבור כל עשר קרנות נאמנות שהמעביד הציע, שיעור ההשתתפות ירד בשני אחוזים. 
 אתם מציעים 50 קרנות -- 10% פחות עובדים משתתפים מאשר אם תציעו חמש. למה? 
 כי כאשר יש מגוון של 50 קרנות, כל כך קשה להחליט באיזו קרן לבחור שאתם פשוט דוחים את זה למחרת. 
 ואז למחרת, ואז למחרת, ולמחרת ולמחרת, וכמובן, למחרת לעולם לא מגיע. 
 ותבינו, המשמעות היא שלא רק שלאנשים לא יהיה ממה להתקיים כשהם יפרשו לגמלאות כי הם לא חוסכים מספיק כסף, זה גם אומר שקבלת ההחלטה כל כך קשה עד שהם מוותרים על סכום כסף משמעותי שהמעביד ישווה. 
 בכך שאינם משתתפים, הם מוותרים על עד 5,000 דולר בשנה מהמעביד, שבשמחה היה משווה את סכום השקעה שלהם. 
 אז שיתוק הוא תוצאה של יותר מדי ברירות. 
 ואני חושב שהוא גורם לעולם להראות כך. 
 ["ולבסוף, לנצח נצחים, רוטב צרפתי, בלו צ'יז או ראנץ'?"] אתם ממש רוצים לבחור נכון אם ההחלטה היא לנצח נצחים, נכון? 
 אתם לא רוצים לבחור את קרן הנאמנות הלא נכונה או אפילו את רוטב הסלט הלא נכון. 
 אז זאת תוצאה אחת. התוצאה השנייה היא שגם אם אנחנו מצליחים להתגבר על השיתוק ובוחרים, בסופו של דבר, אנחנו פחות מרוצים מתוצאות הבחירה מאשר אם היו לנו פחות אפשרויות לבחור מתוכן. 
 ויש מספר סיבות לכך. 
 אחת מהן היא שכאשר יש כל כך הרבה רטבים לבחור מתוכם, אם קונים אחד והוא לא מושלם -- ואתם יודעים, איזה רוטב כן מושלם? קל לדמיין שהייתם בוחרים בחירה אחרת שהייתה יכולה להיות טובה יותר. ומה שקורה הוא שהאלטרנטיבה המדומיינת הזאת גורמת לכם להתחרט על ההחלטה שקיבלתם, והחרטה הזו מפחיתה מהסיפוק שאתם מקבלים מההחלטה שקיבלתם, גם אם זאת הייתה החלטה טובה. 
 ככל שיש יותר אפשרויות כך יותר קל להתחרט בגלל הדבר המאכזב הקטן ביותר באפשרות שבחרתם. 
 הסיבה השניה היא מה שכלכלנים מכנים עלות אלטרנטיבית. 
 דן גילברט דיבר הבוקר על המידה בה האופן בו אנו מעריכים דברים תלוי בדברים אליהם אנו משווים אותם. 
 ובכן, כשאתם צריכים לבחור מבין אלטרנטיבות רבות קל לדמיין את התכונות האטרקטיביות של האלטרנטיבות שאתם פוסלים. זה גורם לכם להיות פחות מרוצים מהאלטרנטיבה שבחרתם. 
 הנה דוגמה. אני מתנצל בפני אלה מכם שאינם מניו-יורק. 
 אבל הנה מה שאתם אמורים לחשוב. 
 הנה הזוג הזה בהאמפטונס. 
 אזור יקר ביותר. 
 חוף נהדר. יום יפהפה. יש להם את כולו לעצמם. 
 מה יכול להיות טוב יותר? "ובכן, לעזאזל," הבחור הזה חושב, "עכשיו אוגוסט. 
 כולם בשכונה שלי במנהטן מחוץ לעיר. 
 יכולתי לחנות ממש מול הבניין שלי." 
 והוא מעביר שבועיים מוטרד מהרעיון שהוא מחמיץ את ההזדמנות, יום אחר יום, לחנות במקום מעולה. 
 עלות אלטרנטיבית מפחיתה מהסיפוק שאנו חווים ממה שבחרנו, גם אם מה שבחרנו הוא מצוין. 
 וככל שיש יותר אפשרויות לשקול, כך התכונות האטרקטיביות של האפשרויות האלה יראו לנו יותר כעלויות אלטרנטיביות. 
 הנה עוד דוגמה. 
 עכשיו, לקריקטורה הזו יש הרבה אמירות. 
 יש בה אמירות על לחיות את הרגע ועל לעשות דברים לאט. 
 אבל אמירה אחת היא שכאשר אתם בוחרים דבר אחד, אתם בוחרים לא לעשות דברים אחרים. 
 לדברים האחרים האלו יכולים להיות הרבה תכונות אטרקטיביות, והן יגרמו למה שאתם כן עושים להיות פחות אטרקטיבי. 
 דבר שלישי: הסלמה של ציפיות. 
 הבנתי את זה כשהלכתי לקנות ג'ינס חדשים. 
 אני לובש ג'ינס כמעט כל הזמן. 
 והיו זמנים שהיה רק סוג אחד של ג'ינס, וקניתם אותם, והם ממש לא התאימו, והם היו לא נוחים במידה שלא תאמן, ואם לבשתם אותם מספיק זמן וכבסתם אותם מספיק פעמים, הם התחילו להרגיש בסדר. 
 אז הלכתי להחליף את הג'ינס שלי אחרי שנים על גבי שנים שלבשתי ג'ינס ישנים, ואמרתי, "אני רוצה זוג ג'ינס, הנה המידה שלי." 
 והמוכר אמר, "אתה רוצה גזרה רזה, קלה או רפויה? 
 אתה רוצה ריצ'רץ' או כפתורים? אתה רוצה צבע דהוי או מולבן? 
 אתה רוצה אותם קרועים? 
 אתה רוצה גזרת מגפיים, גזרה מוצרת, בלה בלה בלה..." הוא המשיך בלי סוף. 
 הפה שלי נפער. ואחרי שהתאוששתי, אמרתי, "אני רוצה את הסוג שהיה היחיד שאפשר להשיג." 
 לא היה לו מושג מה זה היה, אז במשך שעה ניסיתי את כל הג'ינסים המקוללים האלה, ויצאתי מהחנות -- אמת לאמיתה -- עם הג'ינס המתאים ביותר שאי-פעם היה לי. 
 בחרתי יותר טוב. כל האפשרויות האלה אפשרו לי לבחור יותר טוב. 
 אבל הרגשתי גרוע יותר. 
 למה? כתבתי ספר שלם כדי לנסות להסביר את זה לעצמי. 
 הסיבה שהרגשתי גרוע יותר היא, עם הימצאות כל האפשרויות האלה, הציפיות שלי לגבי כמה נוח זוג ג'ינס צריך להיות עלו. 
 היו לי ציפיות מאוד נמוכות. לא היו לי שום ציפיות מיוחדות כשהיה רק סוג אחד. 
 כשהיו מאה סוגים, לעזאזל, אחד מהם היה צריך להיות מושלם. 
 ומה שקיבלתי היה טוב, אבל הוא לא היה מושלם. 
 אז השוויתי את מה שקיבלתי למה שציפיתי, ומה שקיבלתי היה מאכזב בהשוואה למה שציפיתי. 
 הוספת אפשרויות לחיי אנשים לא יכולה שלא להעלות את רמת הציפיות שלהם לגבי כמה טובות האפשרויות האלה יהיו. 
 ומה שזה גורם הוא ירידה בשביעות הרצון מהתוצאות, אפילו כשהן תוצאות טובות. 
 אף אחד בעולם השיווק לא מודע לכך. כי אם הם היו מודעים, לא הייתם יודעים כולכם על מה מדובר פה. ["הכל נראה כל כך נפלא. אני לא יכול לחכות להתאכזב."] 
 האמת יותר דומה לזה. 
 ["הכל היה יותר טוב בימים ההם כשהכל היה יותר גרוע."] הסיבה שהכל היה יותר טוב כשהכל היה יותר גרוע היא שכשהכל היה יותר גרוע, לאנשים הייתה האפשרות לחוות הפתעה נעימה. 
 היום, בעולם בו אנו חיים -- אנחנו אזרחים אמידים, מתועשים, עם שכלול הצפייה לשלמות -- הטוב ביותר שאנחנו יכולים לקוות לו הוא שמה שנקבל הוא טוב כפי שציפינו. 
 לעולם לא תופתעו לטובה מכיוון שהציפיות שלכם, הציפיות שלי, הרקיעו שחקים. 
 הסוד לאושר -- בשביל זה כולכם באתם -- הסוד לאושר הוא ציפיות נמוכות. 
 ["את תספיקי."] אני רוצה לומר -- רגע אוטוביוגרפי קטן -- שאני למעשה נשוי לאישה והיא באמת נפלאה. 
 לא הייתי יכול לבחור טוב יותר. לא התפשרתי. 
 אבל להתפשר זה לא תמיד כזה דבר נורא. 
 דבר אחרון -- התוצאה של קניית ג'ינס לא מתאימים כשאפשר לקנות רק סוג אחד של ג'ינס היא שכאשר אתם לא מרוצים ושואלים למה, מי אחראי? התשובה ברורה -- העולם אחראי. מה הייתם יכולים לעשות? 
 כשאפשר לבחור בין מאות סגנונות של ג'ינס, ואתם קונים זוג מאכזב, ואתם שואלים למה, מי אחראי? 
 זה ברור באותה מידה שהתשובה היא "אתם". 
 יכולתם לבחור טוב יותר. 
 עם מאות סוגים של ג'ינס בחנות, אין תירוץ לכישלון. 
 ולכן כשאנשים מקבלים החלטות, ולמרות שהתוצאות של ההחלטות טובות, הם מרגישים מאוכזבים מהן. הם מאשימים את עצמם. 
 בדור האחרון חלה עלייה אדירה בשיעור הדיכאון קליני בעולם המתועש. 
 אני מאמין שגורם ניכר, לא היחיד, אבל ניכר לעלייה הזו של דיכאון ושל התאבדויות, הוא שאנשים חווים חוויות מאכזבות מכיוון שהסטנדרטים שלהם כל כך גבוהים. ואז כשהם צריכים להסביר לעצמם את החוויות האלה, הם חושבים שהם לא בסדר. 
 וכך התוצאה הסופית היא שאוביקטיבית יותר טוב לנו באופן כללי, ואנחנו מרגישים גרוע יותר. 
 אז תרשו לי להזכיר לכם. 
 זו הדוֹגמה הרשמית, שכולנו מקבלים כנכונה, והיא לגמרי שקרית. היא לא נכונה. 
 אין ויכוח שחופש בחירה במידה מסוימת הוא יותר טוב מהיעדר חופש בחירה, אבל לא נובע מכך שיותר חופש בחירה הוא יותר טוב מחופש בחירה במידה. 
 ישנה כמות מיטבית. אני לא יודע מהי. 
 אני די בטוח שמזמן עברנו את הנקודה בה אפשרויות משפרות את האושר שלנו. 
 עכשיו, כעניין של מדיניות -- כמעט סיימתי -- כעניין של מדיניות, צריך לחשוב על הדבר הבא. מה שמאפשר לנו את כל חופש הבחירה הזה בחברה המתועשת הוא עושר חומרי. 
 יש מקומות רבים בעולם, ושמענו על חלק מהם, שהבעיה שלהם היא לא יותר מדי חופש בחירה. 
 הבעיה שלהם היא מעט מדי חופש בחירה. 
 ולכן הדברים עליהם אני מדבר הם בעיה ייחודית של חברות מערביות, אמידות ומודרניות. 
 ומה שכל כך מתסכל ומכעיס הוא זה: סטיב לוויט סיפר לכם אתמול שמושבי הילדים היקרים והקשים להתקנה במכונית לא עוזרים. זה בזבוז של כסף. 
 אני אומר לכם שהאפשרויות היקרות והמסובכות האלה -- לא רק שלא עוזרות, 
 הן למעשה פוגעות. 
 הן למעשה גורמות לנו להיות במצב גרוע יותר. 
 אם חלק ממה שמאפשר לאנשים בחברות המערביות את חופש הבחירה שלנו היה עובר לחברות בהן יש לאנשים מעט מדי אפשרויות, לא רק שחייהם של אנשים אלו היו משתפרים, אלא גם חיינו היו משתפרים. 
 זה מה שכלכלנים מכנים שיפור פארטו. 
 חלוקה מחודשת של הכנסה תיטיב עם כולם -- לא רק עם אנשים עניים -- מפני שכל העודף הזה בחופש הבחירה מייסר אותנו. 
 אז לסיכום. אתם אמורים לקרוא את הקריקטורה הזאת, ["אתה יכול להיות כל מה שתרצה – אין גבולות."] ומכיוון שאתם אנשים מתוחכמים, בטח תגידו, "אה, מה הדג הזה יודע? 
 אתה יודע שדבר לא אפשרי בקערה הזאת." 
 דמיון עני, ראיית עולם קצרת רואי - זה האופן בו אני קראתי את זה בהתחלה. 
 אבל ככל שחשבתי על זה, הבנתי שהדג הזה יודע משהו. 
 האמת היא שאם מנפצים את הקערה כך שהכל אפשרי, לא מקבלים חופש. מקבלים שיתוק. 
 אם מנפצים את הקערה כך שהכל אפשרי, מפחיתים את שביעות הרצון. 
 מגבירים שיתוק, ומפחיתים את שביעות הרצון. 
 כל אחד צריך קערת זכוכית. 
 קרוב לודאי שהקערה הזו מוגבלת מדי, אולי גם לדגים, ודאי שעבורנו. 
 אבל היעדר של קערה מטפורית כלשהי הוא מתכון בטוח לאומללות, ואולי גם לאסון. 
 תודה רבה לכם. 


http://www.ted.com/talks/lang/he/craig_venter_is_on_the_verge_of_creating_synthetic_life.html
"האם אנחנו יכולים ליצור חיים חדשים מתוך העולם הדיגיטלי שלנו?" שואל קרייג וונטר. התשובה שלו היא "כן" -- ודי בקרוב. הוא עובר על המחקר העדכני ביותר שלו ומבטיח שבקרוב נוכל לבנות ולהקים לתחייה כרומוזום סינתטי.
alternative energy,creativity,energy,genetics,global issues,invention,science,technology
227
קרייג וונטר עומד על סף יצירת חיים סינתטיים
 אתם יודעים, דיברתי על חלק מהפרוייקטים האלה בעבר, על הגנום האנושי ומה יכולה להיות משמעותו, וגילוי סדרות חדשות של גנים. 
 אנחנו למעשה מתחילים בנקודה חדשה: אנחנו הופכים ביולוגיה לדיגיטלית, וכעת אנחנו מנסים ללכת מהקוד הדיגיטלי הזה לשלב חדש של ביולוגיה, עם תכנון וייצור חיים. 
 בעצם תמיד ניסינו לשאול שאלות גדולות. 
 "מהם החיים?" הוא משהו שהרבה ביולוגים ניסו להבין ברמות שונות. 
 ניסינו גישות שונות, צמצמנו למרכיבים המינימליים. 
 אנחנו הופכים [את החיים] לדיגיטליים כבר כמעט 20 שנה. כשריצפנו את הגנום האנושי, זה היה מעבר מהעולם האנלוגי של הביולוגיה לעולם הדיגיטלי של המחשב. 
 עכשיו אנחנו מנסים לשאול, האם אפשר ליצור חיים מחדש, או האם ניתן ליצור חיים חדשים, מתוך העולם הדיגיטלי הזה? 
 זו המפה של אורגניזם קטן, מיקופלזמה ג'ניטליום, שיש לו את הגנום הכי קטן עבור מין שיכול לשכפל את עצמו במעבדה. וניסינו רק לראות אם אנחנו יכולים למצוא גנום אפילו קטן יותר 
 אנחנו יכולים לנטרל בערך מאה גנים מתוך בערך 500 שיש כאן. 
 אבל כשאנחנו מסתכלים במפת חילוף החומרים שלו זה יחסית פשוט בהשוואה לשלנו תאמינו לי, זה פשוט. אבל כשאנחנו מסתכלים על כל הגנים שאנחנו יכולים לייצר, אחד בכל פעם, יש סיכוי נמוך מאד שזה ייצור תא חי. 
 אז החלטנו שהדרך היחידה להתקדם היא למעשה לסנתז את הכרומוזום הזה כדי שנוכל לשנות את המרכיבים כדי לשאול כמה מהשאלות המאד בסיסיות האלה 
 אז התחלנו בדרך של "האם אנחנו יכולים לסנתז כרומוזום?" 
 האם הכימיה מאפשרת יצירה של המולקולות המאד גדולות האלה שמעולם לא ראינו? 
 ואם כן, האם אנחנו יכולים לאתחל כרומוזום? 
 כרומוזום, דרך אגב, הוא רק פיסת חומר כימי דומם. 
 אז, קצב הדיגיטציה של החיים מתגבר והולך בקצב אקספוננציאלי. 
 היכולת שלנו לכתוב את הקוד הגנטי זזה יחסית לאט אבל היא מתגברת והנקודה האחרונה שמה אותנו במה שעכשיו הוא עקומה אקספוננציאלית 
 התחלנו את זה לפני 15 שנה 
 למעשה זה לקח כמה שלבים החל בסקירה ביו-אתית לפני שעשינו את הניסויים הראשונים. 
 אבל מסתבר שלסנתז דנ"א זה קשה מאד. 
 יש עשרות אלפי מכונות ברחבי העולם שיוצרות פיסות דנ"א קטנות באורך 30 עד 50 אותיות, וזה תהליך מידרדר, כך שככל שהפיסה ארוכה יותר יש יותר שגיאות. 
 אז היינו צריכים ליצור שיטה חדשה כדי לחבר את הפיסות הקטנות האלה ולתקן את כל השגיאות 
 וזה היה הנסיון הראשון שלנו, כשהתחלנו עם המידע הדיגיטלי של הגנום של Phi X 174 
 זה ווירוס קטן שהורג חיידקים 
 תכננו את הפיסות, העברנו דרך תיקון השגיאות שלנו, והיתה לנו מולקולת דנ"א של בערך 5,000 אותיות 
 השלב המרגש הגיע כשלקחנו את פיסת הכימיקל הדומם הזה ושמנו אותה בתוך החידק והחיידק התחיל לקרוא את הקוד הגנטי, ויצר את החלקיקים הוויראליים 
 החלקיקים הוויראליים שוחררו אז מהתאים ואז חזרו והרגו את האי. קולי [החידק] 
 דיברתי עם תעשיית הנפט לאחרונה, ואמרתי שהם בטוח מבינים את המודל הזה 
 הם צחקו יותר מכם. 
 אז אנחנו חושבים שזה מצב בו התוכנה בעצם בונה את החומרה של עצמה במערכת ביולוגית 
 אבל רצינו ללכת על יותר גדול רצינו לבנות את כל הכרומוזום הבקטריאלי. זה מעל 580,000 אותיות של קוד גנטי. אז חשבנו שנבנה אותם בקסטות בגודל הווירוסים, כדי שנוכל למעשה לשנות את הקסטות כדי להבין מהם למעשה החלקים של תא חי. 
 התכנון הוא קריטי, ואם מתחילים עם מידע דיגיטלי במחשב, המידע הדיגיטלי הזה חייב להיות מדוייק. 
 כשריצפנו לראשונה את הגנום הזה ב 1995, תקן הדיוק היה שגיאה אחת לכל 10,000 זוגות בסיס. 
 מצאנו למעשה, כשריצפנו אותו, 30 שגיאות. אם היינו משתמשים ברצף המקורי, הוא לעולם לא היה מסוגל להתאתחל. 
 חלק מהתכנון הוא לעצב פיסות באורך 50 אותיות שצריכות לחפוף לשאר פיסות ה 50 אותיות כדי לבנות תת-יחידות קטנות יותר אנחנו צריכים לתכנן אותן שיוכלו להתחבר 
 אנחנו מתכננים מרכיבים ייחודיים לתוך זה. 
 אולי קראתם ששמנו 'סימני מים' בפנים 
 תחשבו על זה: יש לנו קוד גנטי בן ארבע אותיות: G, C, A ו- T. 
 שלשות של האות הזאת -- האותיות האלה מקודדות בערך 20 חומצות אמינו -- שיש ייצוג של אות בודדת לכל אחת מחומצות האמינו. 
 אז אפשר להשתמש בקוד הגנטי כדי לכתוב מילים, משפטים, מחשבות. 
 בהתחלה, כל מה שעשינו היה לחתום על זה. 
 כמה אנשים התאכזבו שזה לא היה שירה. 
 תכננו את הפיסות האלה כך שאפשר לחתוך עם אנזימים יש אנזימים שמתקנים אותן ומחברים אותן 
 והתחלנו לעשות פיסות, בהתחלה פיסות של 5,000 עד 7,000 אותיות, חיברנו אותן כדי ליצור פיסות באורך 24,000 אותיות ואז שמנו סטים של כאלו, עד לאורך 72,000. 
 בכל שלב, יצרנו את הפיסות האלה בשפע כדי שנוכל לרצף אותן כי אנחנו מנסים ליצור תהליך שהוא מאד עמיד -- שתוכלו לראות בעוד דקה. 
 אנחנו מנסים להגיע למצב של אוטומציה. 
 אז, זה נראה כמו משחק גמר של כדורסל 
 כשאנחנו מגיעים לפיסות המאד גדולות האלה -- מעל 100,000 זוגות בסיס -- הן כבר לא יוכלו סתם לגדול בתוך אי. קולי זה ממצה את כל הכלים המודרניים של הביולוגיה המולקולרית. אז פנינו למנגנונים אחרים. 
 ידענו שיש מנגנון שנקרא רה-קומבינציה הומולוגית, שבו משתמשת הביולוגיה כדי לתקן דנ"א, שיכול לחבר פיסות יחד. 
 הנה דוגמה לכך. יש אורגניזם שנקרא דיינוקוקוס רדיודורנס שיכול לספוג שלושה מיליון ראד של קרינה 
 אפשר לראות בפאנל העליון, הכרומוזומים שלו פשוט מתפרקים 
 12 עד 24 שעות לאחר מכן, זה חיבר אותם בחזרה יחד בדיוק כמו קודם 
 יש אלפי אורגנזימים שיכולים לעשות את זה 
 האורגניזמים האלה יכולים להיות מיובשים לגמרי הם יכולים לחיות בוואקום 
 אני משוכנע לגמרי שבחלל החיצון יש אפשרות לחיות להסתובב, למצוא סביבה מימית חדשה 
 למעשה, נאס"א הראתה שהרבה מזה נמצא שם בחוץ 
 הנה מיקרוגרף אמיתי של המולקולה שבנינו תוך שימוש בתהליכים האלו -- למעשה רק מנגנוני שמרים עם תכנון נכון של הפיסות ששמנו בפנים שמרים מחברים אותם יחד אוטומטית. 
 זה לא מיקרוגרף אלקטרוני זהו פוטומיקרוגרף רגיל 
 זו כזו מולקולה גדולה שניתן לראות אותה בעזרת מיקרוסקופ אור 
 אלו תמונות לאורך שש שניות 
 אז זה הפרסום שהיה לנו ממש לא מזמן 
 יש כאן יותר מ 580,000 אותיות של קוד גנטי זו המולקולה בעלת מבנה מוגדר הגדולה ביותר שנוצרה בידי אדם 
 היא שוקלת מעבר ל 300 מיליון משקל מולקולרי 
 אם מדפיסים את זה בגופן בגודל 10 ללא רווחים זה ממלא 142 דפים רק להדפיס את הקוד הגנטי הזה. 
 ובכן, איך מאתחלים כרומוזום? איך מפעילים את זה? 
 מן הסתם, עם ווירוס זה די פשוט. זה הרבה יותר מסובך כשעוסקים בחידקים. 
 זה גם יותר פשוט כשעוסקים באאוקריוטים כמונו אפשר פשוט לשלוף את הגרעין ולהכניס פנימה אחר וזה מה ששמעתם עליו בקשר לשיבוט 
 עם חידקים חד תאיים הכרומוזום משולב בתוך התא אבל לאחרונה הראינו שאפשר לעשות השתלה מושלמת של כרומוזום מתא אחד לאחר ולהפעיל אותו. 
 זיקקנו כרומוזום ממין מיקרובי אחד שני אלה שונים כמו אדם ועכבר, פחות או יותר הוספנו עוד כמה גנים כדי שנוכל לבחור עבור הכרומוזום הזה עיכלנו אותו עם אנזימים כדי להרוג את כל החלבונים וזה היה מדהים כששמנו אותו בתוך התא -- ובטח תעריכו את הגרפיקה מתוחכמת שלנו כאן -- 
 הכרומוזום החדש נכנס לתוך התא 
 למעשה, חשבנו שזה יהיה הכי רחוק שנגיע אבל ניסינו לתכנן את התהליך קצת הלאה 
 זהו מנגנון אבולוציוני מרכזי, מה שיש לנו כאן 
 אנחנו מוצאים כל מיני מינים שקיבלו כרומוזום שני וגם שלישי מאיפשהו, והוסיפו אלפי תכונות חדשות למין הזה תוך שנייה 
 אז אנשים שחושבים על אבולוציה כעל גן אחד בלבד שמשתנה בכל פעם פספסו הרבה מהביולוגיה. 
 יש אנזימים שנקראים אנזימי קיטוע שלמעשה מעכלים דנ"א. 
 לכרומוזום שהיה בתא אין כזה לתא -- לכרומוזום ששמנו בו -- יש כזה 
 הוא בא לידי ביטוי, והוא זיהה את הכרומוזום האחר כחומר זר אכל אותו, ואז נותרנו רק עם התא עם הכרומוזום החדש 
 הוא הפך כחול בגלל הגנים ששמנו בו 
 ובפרק זמן קצר מאד כל המאפיינים של המין אבדו, והוא לגמרי הומר למין החדש בהתבסס על התוכנה החדשה ששמנו בתא 
 כל החלבונים השתנו, קרומי התא השתנו -- כשקראנו את הקוד הגנטי, זה בדיוק מה שהעברנו פנימה 
 אז זה עשוי להישמע כאלכימיה גנומית אבל אנחנו יכולים, על ידי שינוי בתוכנת הדנ"א לשנות דברים בצורה די דרמטית 
 עכשיו, טענתי, זו לא בריאה מבראשית זו התבססות על שלושה מיליארד וחצי שנים של אבולוציה 
 וטענתי שאנחנו אולי עשויים ליצור גרסה חדשה של התפוצצות [התקופה] הקמברית כשיש היווצרות מאסיבית של מינים חדשים בהתבסס על התכנון הדיגיטלי הזה 
 למה לעשות את זה? 
 אני חושב שזה די מובן מאליו מבחינת הצרכים. 
 אנחנו עומדים לעבור מששה וחצי לתשעה מיליארד אנשים ב 40 שנה הבאות 
 כדי לשים זאת בהקשר בשבילי: אני נולדתי ב 1946. 
 יש עכשיו שלושה אנשים על כדור הארץ לכל אחד שנולד ב 1946; בתוך 40 שנה, יהיו ארבעה. 
 יש לנו בעייה להאכיל, לספק מים נקיים וטריים רפואה, דלק לששה המיליארד וחצי. 
 יהיה קשה לעשות זאת עבור תשעה. 
 אנחנו משתמשים ביותר מחמש מיליארד טונות פחם מעל 30 מיליארד חביות נפט זה מאה מיליון חביות ביום 
 כשאנחנו מנסים לחשוב על תהליכים ביולוגיים או כל תהליך שיחליף את זה זה יהיה אתגר עצום 
 ואז, כמובן, יש את כל הפחמן הדו-חמצני מהחומרים האלה שמסיים את דרכו באטמוספירה 
 יש לנו עכשיו, מהתגליות שלנו ברחבי העולם בסיס נתונים עם בערך 20 מיליון גנים ואני רוצה לחשוב עליהם כרכיבי התכנון של העתיד. 
 לתעשיית האלקטרוניקה היו בערך תריסר רכיבים ותראו את המגוון שיצא מזה 
 אנחנו מוגבלים כאן קודם כל על ידי מציאות ביולוגית והדמיון שלנו 
 יש לנו כעת טכניקות, בגלל שיטות הייצור המהירות האלה, לעשות מה שאנחנו מכנים גנומיקה רקומביננטית 
 יש לנו כעת את היכולת לבנות רובוט גדול שיכול ליצור מיליון כרומוזומים ביום 
 כשחושבים על עיבוד 20 מיליון הגנים השונים האלה או נסיון לייעל תהליכים לייצר אוקטן או לייצר תרופות חיסונים חדשים אנחנו יכולים לשנות, עם צוות קטן בלבד לעשות יותר ביולוגיה מולקולרית מאשר נעשתה בעשרים השנה האחרונות של כל המדע. 
 וזה רק המבחר הרגיל. אנחנו יכולים לבחור להתמקד ביכולת קיום, ייצור כימי או של דלק ייצור חיסונים, וכן הלאה. 
 זו תמונת מסך של תוכנת עיצוב אמיתית שאנחנו עובדים עליה כדי שנוכל למעשה לשבת ולתכנן מינים על המחשב 
 אתם יודעים, אנחנו לא ממש יודעים איך זה ייראה אנחנו יודעים בדיוק איך נראה הקוד הגנטי שלהם 
 אנחנו כעת מתרכזים בדלקים מדור רביעי. 
 לאחרונה ראיתם שהפיכת תירס לאתנול הוא פשוט ניסוי רע. 
 יש לנו דלקים מדור שני ושלישי שייצאו בקרוב שהם המרת סוכר לדלקים בעלי ערך רב יותר כמו אוקטן או סוגים של בוטאנול. 
 אבל הדרך היחידה שבה אנחנו חושבים שביולוגיה יכולה להשפיע בצורה משמעותית ללא הגדלה נוספת של עלות המזון והגבלת הנגישות שלה היא אם נתחיל בפחמן דו-חמצני כמזון שלה ולכן אנחנו עובדים על תכנון תאים שיילכו בכיוון הזה 
 ואנחנו חושבים שיהיו לנו את תאי הדלק הראשונים מדור רביעי בערך תוך 18 חודשים. 
 אור שמש ופחמן דו חמצני הם שיטה אחת -- 
 -- אבל בתגליות שלנו מרחבי העולם יש לנו כל מיני שיטות. 
 זהו אורגניזם שתיארנו ב 1996 
 הוא גר באוקיינוס העמוק בעומק שני ק"מ וחצי בערך בטמפרטורה של כמעט רתיחת מים 
 הוא הופך פחמן דו חמצני למתאן תוך שימוש במימן מולקולרי כמקור האנרגיה שלו 
 אנחנו בודקים אם אנחנו יכולים לקחת פחמן דו חמצני כלוא שיכול בקלות להיות מוזרם לאתרים להמיר את הפחמן הדו חמצני הזה לדלק כדי להניע את התהליך הזה 
 בפרק זמן קצר, אנחנו חושבים שנהיה מסוגלים להרחיב את השאלה הבסיסית של "מהם חיים?" 
 יש לנו באמת, אתם יודעים -- מטרות צנועות של להחליף את כל התעשייה הפטרוכימית. כן. אם אי אפשר לעשות את זה ב TED, איפה עוד אפשר? להפוך למקור אנרגיה מרכזי 
 אבל גם, אנחנו כרגע עובדים על שימוש באותם כלים כדי ליצור חיסונים באופן מיידי. 
 ראיתם השנה עם השפעת אנחנו תמיד שנה באיחור ועם דולר אחד פחות מדי כשמדובר על החיסון המתאים. 
 אני חושב שזה ניתן לשינוי על ידי בניית חיסונים צירופיים מראש 
 הנה איך שהעתיד עשוי להיראות עם שינוי עכשווי של העץ האבולוציוני האצת האבולוציה עם חידקים מלאכותיים, חד-תאיים, ולבסוף אאוקריוטים. 
 יש לנו עוד דרך ארוכה עד שנגיע לשיפור בני אדם. המטרה שלנו היא רק לוודא שיש לנו סיכוי לשרוד מספיק זמן כדי שאולי נעשה זאת. תודה רבה לכם. 


http://www.ted.com/talks/lang/he/brian_cox_what_went_wrong_at_the_lhc.html
בהרצאה הקצרה הזו מ-U 2009, בריאן קוקס משתף אותנו בחדשות על מנגיש החלקיקים של CERN. הוא מדבר על התיקונים שעכשיו בעיצומם ומה צופן העתיד עבור הניסוי המדעי הגדול ביותר אי פעם.
astronomy,energy,exploration,physics,science,technology
531
בריאן קוקס: מה השתבש עם ה-LHC
 בשנה שעברה ב - TED נתתי הרצאת היכרות ל - LHC 
 והבטחתי לחזור ולעדכן אתכם על איך המכונה הזאת עובדת. 
 אז הנה זה. ועבור אלה מכם שלא היו שם, ה-LHC הוא הניסוי המדעי הגדול ביותר אי פעם -- 27 קילומטרים בהיקפו. 
 התפקיד שלו הוא לשחזר את התנאים שהיו קיימים פחות ממיליארדית השניה אחרי שהיקום החל -- עד 600 מיליון פעמים בשניה. 
 זה מאוד שאפתני. 
 זאת המכונה מתחת לז'נבה בשוויץ. 
 אנחנו מצלמים את התמונות של ה"מפצים הגדולים" המיניאטורים האלה בתוך גלאים. 
 זה האחד שאני עובד עליו. הוא נקרא גלאי ה-ATLAS -- 44 מטרים לרוחב, 22 מטרים בקוטר. 
 תמונה מדהימה כאן של ה-ATLAS תוך כדי בנייה כדי שתוכלו לראות את קנה המידה. 
 בעשירי בספטמבר בשנה שעברה הפעלנו את המכונה בפעם הראשונה. 
 והתמונה הזו צולמה על ידי ATLAS. 
 היא גרמה לחגיגות גדולות בחדר הבקרה. 
 זאת תמונה של חלקיק הקרן הראשון שנע את כל הדרך סביב ה-LHC, מתנגש עם חתיכה מה-LHC במכוון, וממטיר חלקיקים לתוך הגלאי. 
 במילים אחרות, כשראינו את התמונה הזו בעשירי בספטמבר ידענו שהמכונה עבדה, וזה ניצחון גדול. 
 אני לא יודע אם זה קיבל את הצהלה הגדולה ביותר, או זה, כשמישהו נכנס לגוגל וראה את הדף הראשי מעוצב כך. 
 זה אומר שגרמנו להשפעה חברתית בנוסף להשפעה המדעית. 
 בערך שבוע אחר כך היתה לנו בעיה עם המכונה, שקשורה לחלקי הכבלים פה -- חוטי הזהב האלה. 
 החוטים האלה נושאים 13 אלף אמפר כשהמכונה עובדת במלוא העוצמה. 
 המהנדסים מביניכם יסתכלו עליהם ויגידו, "לא הם לא. הם חוטים קטנים." 
 הם יכולים לעשות זאת מכיוון שכאשר הם מאוד קרים הם נהפכים למה שנקרא מוליכי על. 
 אז במינוס 271 מעלות, קר יותר מהחלל בין הכוכבים, החוטים האלה יכולים לעמוד בזרם כזה. 
 באחד המפרקים האלה בין יותר מתשעת אלפים מגנטים ב-LHC, היתה תקלת יצור. 
 אז החוט התחמם מעט, ו-13 אלף האמפר לפתע נתקלו בהתנגדות חשמלית. 
 זאת היתה התוצאה. 
 וזה יותר מרשים כשאתם לוקחים בחשבון שהמגנטים האלה שוקלים יותר מ-20 טון, והם זזו בערך 30 סנטימטרים. 
 אז גרמנו נזק לבערך 50 מגנטים. 
 היינו חייבים להוציא אותם, וזה מה שעשינו. 
 החזרנו אותם למצב ההתחלתי, תיקנו אותם. 
 הם כולם בדרכם חזרה מתחת לקרקע עכשיו. 
 עד סוף מרץ, ה-LHC יהיה שלם שוב. 
 נדליק אותו, ואנחנו מצפים לקבל נתונים ביוני או יולי, ולהמשיך עם המסע שלנו לגלות מה הן אבני היסוד של היקום. 
 כמובן, שבדרך מסויימת התאונות הללו מציתות מחדש את הויכוח על הערך של מדע והנדסה על הקצה. קל להדוף את הטענות האלה. 
 אני חושב שהעובדה שזה כל כך קשה, העובדה שאנחנו מנסים מעבר ליכולת, היא הערך של דברים כמו ה-LHC 
 אני יותיר את המילה האחרונה למדען אנגלי, האמפרי דייוי, שאני מאמין, כאשר הגן על הניסויים חסרי התועלת של בן החסות שלו, בן החסות שלו היה מייקל פאראדיי, אמר "שום דבר אינו מסוכן יותר להתקדמות של המוח האנושי מאשר להניח שההשקפות המדעיות שלנו הן סופיות, ואין תעלומות בטבע, שהניצחונות שלנו מושלמים, ושאין עוד עולמות חדשים לכבוש" 
 תודה רבה. 


http://www.ted.com/talks/lang/he/elizabeth_gilbert_on_genius.html
אליזבט גילברט הוגה בציפיותינו הבלתי אפשריות מאמנים ומגאונים - ומשתפת אותנו ברעיון הרדיקלי, האומר שגאון איננו איזה אדם "נדיר", אלא שלכולנו "יש" גאונות. זוהי הרצאה משעשעת, אישית ומרגשת להפתיע.
arts,creativity,culture,entertainment,poetry,work,writing
453
אליזבט גילברט על טיפוח היצירתיות
 אני סופרת. 
 כתיבת ספרים היא מקצועי, אך היא יותר מזה, כמובן. 
 היא גם אהבת חיי ומושא תשוקתי. 
 ואיני מניחה שזה עתיד להשתנות. 
 אבל, יחד עם זה, משהו מוזר קרה לאחרונה בחיי ובקריירה שלי, שגרם לי לארגן מחדש את כל מערכת היחסים שלי עם עבודתי. 
 והדבר המשונה הוא שלאחרונה כתבתי את הספר הזה, ספר הזכרונות ששמו "לאכול, להתפלל, לאהוב" אשר, בשונה מכל הספרים הקודמים שלי, יצא לעולם מסיבה מסויימת, הכה גלים, והפך לרב-מכר היסטרי ובינלאומי שכזה. 
 וכתוצאה מכך, בכל מקום שאליו אני מגיעה היום, אנשים מתייחסים אלי כאילו נחרץ גורלי. 
 בחיי - ממש הסוף שלי! 
 הם ניגשים אלי בדאגה ואומרים לי, "אינך פוחדת שלעולם לא תצליחי להתעלות על הישג זה? 
 אינך פוחדת שתמשיכי לכתוב כל חייך ולעולם לא תוציאי ספר שיעורר עניין ולו באדם אחד, לעולם?" 
 זה מאוד מרגיע, כמו שאתם מתארים לעצמכם. 
 אבל זה עלול היה להיות יותר גרוע אילולא זכרתי במקרה שלפני 20 שנה, כשהתחלתי לומר לאנשים, כנערה, שאני רוצה להיות סופרת, נתקלתי באותו סוג של תגובה חששנית. 
 אנשים היו אומרים לי "אינך פוחדת שלעולם לא תצליחי? 
 אינך פוחדת שההשפלה מהדחייה תהרוג אותך? 
 אינך פוחדת שתעבדי על זה כל חייך, ולא ייצא מזה שום דבר, ותמותי על ערימת רסיסי חלומות מנופצים בפה מלא באפר הכשלון המר?" 
 ממש ככה. 
 התשובה- התשובה הקצרה לכל השאלות האלו היא, "כן." 
 כן, אני פוחדת מכל הדברים האלו. 
 תמיד פחדתי. 
 ואני פוחדת מהרבה מאוד דברים חוץ מזה, דברים שאנשים אפילו לא מסוגלים לנחש. אצות למשל, ועוד כל מיני דברים מפחידים. 
 אבל בכל הנוגע לכתיבה אני חושבת ותוהה בזמן האחרון: למה? 
 כלומר, האם יש בזה הגיון? 
 האם הגיוני לצפות ממישהו לחשוש מהעבודה שלדעתו הוא נולד לעשות. 
 ולמה דווקא יוזמות יצירתיות הן שטורדות את מנוחתנו בנוגע לשפיותם של הסובבים אותנו בעוד שקריירות אחרות לא גורמות לכך? 
 אבא שלי לדוגמה, היה מהנדס כימיה ולא זכור לי שאי-פעם ב-40 שנות עבודתו מישהו שאל אותו אם הוא חושש להיות מהנדס כימיה. 
 לא שאלו: שוב המחסום של מהנדסי כימיה, ג'ון, איך הולך? 
 זה פשוט לא עלה במקרה שלו. 
 אבל חייבים להודות שכקבוצה, מהנדסי הכימיה לא רכשו לעצמם במהלך השנים מוניטין של אלכוהוליסטים מאניים-דפרסיביים. 
 לנו הסופרים דווקא יצא שם כזה, ולא רק לסופרים, אלא דומה שליוצרים בכל ז'אנר, יצא שם של מאד לא-יציבים נפשית. 
 וצריך רק להתבונן בשיעור התמותה העגום במאה ה-20 לבדה, של יוצרים נפלאים באמת ובתמים, שמתו צעירים, לעתים קרובות משום ששלחו יד בנפשם. 
 ונדמה שאפילו אלה שלא התאבדו בפועל חוסלו בעצם על ידי כשרונם. 
 בראיון האחרון שלפני מותו אמר נורמן מילר "כל אחד מספרי הרג אותי עוד קצת." 
 התבטאות יוצאת דופן על עבודת חייך, הייתי אומרת. 
 אבל אנו אפילו לא ממצמצים לשמע אמירה כזאת, מפני ששמענו דברים כאלה כל כך הרבה פעמים, ואיכשהו כולנו הפנמנו וקיבלנו את הרעיון שיצירתיות וסבל איכשהו מחוברים זה לזה מטבעם ושבסופו של דבר, כשרון אמנותי תמיד יגרור סבל. 
 והשאלה שאני רוצה לשאול את כל מי שנמצא כאן היום היא: אין לכם שום בעיה עם הרעיון הזה? 
 אתם מרגישים בנוח עם זה - 
 כי גם אם אני בוחנת את זה ממש מקרוב - 
 אני בכלל לא חשה בנוח עם ההנחה הזאת. 
 אני חושבת שהיא דוחה. 
 ואני גם חושבת שהיא מסוכנת, ואיני רוצה לראותה מונצחת גם במאה הבאה. 
 לדעתי עדיף לעודד את המוחות היצירתיים הגדולים שבינינו לחיות. 
 ואני יודעת ללא ספק שבמקרה שלי - במצב שלי - עלול להיות מאד מסוכן אם אתחיל להידרדר במורד האפל של ההנחה הזאת, בייחוד בהתחשב בנסיבות הקריירה שלי היום. 
 כי - זה הולך ככה: אני די צעירה, אני רק בת ארבעים בערך. 
 יש לפני בערך עוד ארבעה עשורים של עבודה. 
 וסביר ביותר שכל מה שאכתוב מהיום והלאה יישפט על ידי העולם כעבודה שנעשתה אחרי ההצלחה המשונה של הספר האחרון שלי, נכון? 
 כדאי שאדבר גלויות, כי כולנו כאן חברים במידה מסוימת- סביר בהחלט שההצלחה הגדולה שלי כבר מאחורי. 
 אז, אלוהים, איזו מחשבה! 
 זאת מחשבה מהסוג שעלול לגרום למישהו להתחיל לשתות ג'ין בתשע בבוקר, ואני לא רוצה להגיע לכך. 
 אני מעדיפה להמשיך לעשות את העבודה הזאת שאני אוהבת. 
 אז השאלה המתבקשת היא: איך? 
 ונדמה לי, אחרי הרבה מחשבה, שמה שאני צריכה לעשות כדי להמשיך ולכתוב, זה לייצר איזושהי הגנה פסיכולוגית, כן? 
 אני צריכה איכשהו להציב מרחק בטוח ביני, כשאני כותבת, ובין החרדה הטבעית שלי מן התגובות שתהיינה לכתיבה הזאת, מהיום והלאה. 
 אז כשחיפשתי בשנה האחרונה מודלים איך לעשות זאת, חיפשתי לאורך השנים, כדי לראות אולי יש להן תפיסה טובה ושפויה יותר לגבי הדרכים לסייע לאנשים יוצרים כאילו לנהל את הסיכונים הרגשיים הטבועים ביצירתיות. 
 והחיפוש הזה הוביל אותי ליוון העתיקה ולרומא העתיקה. 
 תעקבו אחרי, כי בסוף זה חוזר לכאן. 
 ביוון העתיקה וברומא העתיקה - אנשים לא האמינו שהיצירתיות מקורה בבני האדם, אוקיי? 
 אנשים האמינו שהיצירתיות היא איזו רוח שמיימית שמגיעה אל בני האדם ממקור רחוק ועלום כלשהו, ומסיבות רחוקות ועלומות. 
 כידוע קראו היוונים לרוחות היצירתיות השמיימיות האלו "שדים". 
 אנו יודעים שסוקרטס האמין שיש לו שד שדיבר אליו דברי חוכמה מרחוק. 
 הרומאים האמינו באותו רעיון, אך הם כינו אותה רוח יצירתית וחסרת-גוף: גאונות. 
 וזה נפלא, כי הרומאים לא באמת האמינו שגאון הוא אדם נבון במיוחד. 
 הם האמינו שגאונות היא מין ישות שמיימית קסומה, שחיה פשוטו כמשמעו בקירות הסטודיו של האמן, קצת כמו "דובי" שדון הבית, ויוצאת ומסייעת באין רואים לאמן בעבודתו ומעצבת את תוצאות עבודתו. 
 מבריק - הנה בדיוק המרחק הזה שאני מדברת עליו - המבנה הפסיכולוגי שיגן עליך מפני תוצאות עבודתך. 
 וכולם ידעו שככה זה פועל, כן? 
 אז האמנים הקדומים היו מוגנים מפני דברים מסויימים, כמו עודף נרקיסיזם, כן? 
 אם העבודה שלך היתה מבריקה לא יכולת לזקוף הכל לזכותך, כולם ידעו שהגאונות חסרת-הגוף עזרה לך, 
 אם העבודה שלך היתה מזופתת זה לא היה רק באשמתך, מבינים? 
 כולם הבינו שהגאון שלך היה די עלוב 
 וכך חשבו במערב על התהליך היצירתי במשך זמן רב מאד. 
 ואז הגיע הרנסאנס והכל השתנה, ופתאום היה לנו רעיון גדול, בוא נשים את האדם במרכז היקום מעל כל האלים והמסתורין, וכבר אין מקום ליצורים מסתוריים שמקבלים תכתיבים שמיימיים. 
 וזו תחילתו של ההומניזם הרציונלי, ואנשים החלו להאמין שהיצירתיות נובעת כולה מתוך עצמיותו של היחיד. 
 ולראשונה בהיסטוריה, מתחילים לשמוע אנשים מתייחסים לאמן זה או אחר כגאון ולא כמי שיש לו גאונות. 
 ואני חייבת להגיד שבעיני זאת היתה טעות ענקית. 
 לדעתי, לאפשר למישהו, סתם בן אדם, להאמין שהוא או היא הם כלי הקיבול המעיין והמהות והמקור של כל המסתורין השמיימי, היצירתי, העלום והנצחי זה טיפה יותר מדי אחריות לכתפיה של נפש אנושית שברירית. 
 זה כמו לבקש ממישהו לבלוע את השמש. 
 זה משתלט ומעוות לגמרי את האגו, ויוצר את כל אותן ציפיות בלתי-אפשריות למימוש. 
 ואני חושבת שכל הלחץ הזה הורג את האמנים שלנו ב-500 השנים האחרונות. 
 ואם זה אכן כך, ולדעתי זה אכן כך, עולה השאלה: מה עכשיו? 
 האם אפשר לעשות זאת אחרת? 
 האם אפשר לחזור לתפיסה עתיקה יותר של מערכת היחסים בין בני האדם ומסתרי היצירתיות. 
 אולי לא. 
 אולי לא ניתן למחוק סתם כך 500 שנות מחשבה הומניסטית רציונלית בנאום של 18 דקות. 
 ומן הסתם יש כאן בקהל כאלו שיעלו חשדות מדעיים לגיטימים בנוגע לרעיון של פיות שעוקבות אחרי אנשים ומורחות מיץ פיות על יצירותיהם וכדומה. 
 כנראה שלא אצליח לסחוף איתי את כולכם בעניין זה. 
 אבל השאלה שאני רוצה להציג היא, בעצם, למה לא? 
 למה לא לחשוב על זה ככה? 
 כי זה הגיוני בדיוק כמו כל דבר אחר ששמעתי, ושמנסה להסביר את הטירוף הגחמני המוחלט של תהליך היצירה. 
 תהליך שכל מי שהתנסה בו אי פעם - או במילים אחרות, כל מי שנמצא כאן - יודע שאינו מתנהל תמיד באופן רציונלי. 
 ולמען האמת, לפעמים אפילו מורגש על-טבעי. 
 לא מזמן פגשתי את המשוררת האמריקאית הנפלאה רות סטון, שנמצאת בשנות ה-90 לחייה, אך היתה משוררת כל חייה והיא סיפרה לי שכאשר גדלה בווירג'יניה הכפרית, היתה יוצאת לעבוד בשדות, ולדבריה היתה מרגישה ושומעת שיר מגיע אליה מתוך הנוף 
 ושזה היה כמו רכבת אוויר רועמת. 
 וזה היה מסתער עליה מתוך הנוף. 
 והיא הרגישה שזה מגיע כי זה הרעיד את האדמה מתחת לרגליה. 
 היא ידעה שבאותו רגע היא יכולה לעשות רק דבר אחד, והדבר הזה היה, במלים שלה, "לברוח בטירוף." 
 והיא היתה בורחת בטירוף לתוך הבית כשהשיר רודף אחריה, וכל העניין היה להגיע לנייר ועפרון מהר מספיק כדי לאסוף את השיר כשהוא רועם דרכה, וללכוד אותו על הנייר. 
 והיו פעמים שבהן לא היתה מספיק מהירה, היא היתה רצה ורצה ורצה ולא מגיעה אל הבית והשיר היה חולף דרכה והיא היתה מחמיצה אותו, והיא מספרת שהוא היה ממשיך לחלוף על פני הנוף, ולחפש, כדבריה, "אחרי משורר אחר." 
 ובמקרים אחרים - זה הקטע שלעולם לא אשכח - לפעמים היו רגעים שבהם כמעט החמיצה אותו, כן? 
 אז היא רצה לבית ומחפשת נייר והשיר חולף דרכה, והיא תופסת עפרון ממש ברגע שהוא עובר בתוכה, ואז, היא מספרת, היתה כמו שולחת את היד השניה ותופסת אותו. 
 היא היתה תופסת את השיר בזנבו, ומושכת אותו בחזרה לתוך גופה תוך כדי כתיבתו על הדף. 
 ובמקרים אלה היה השיר נכתב על הדף מושלם וללא רבב אבל אחורה, מהמילה האחרונה אל הראשונה. 
 כששמעתי את זה הייתי - כמה מוזר, כזהו בדיוק תהליך היצירה שלי. 
 לא כל תהליך היצירה שלי כזה - אני לא הצינור! 
 אני פרד, והאופן שבו עלי לעבוד הוא שאני צריכה לקום באותה שעה בכל יום, להזיע ולעבוד בפרך ולעבור את כל זה בגולמנות 
 אבל אפילו אני, בפרדותי אפילו אני זכיתי להתחכך לפעמים בדבר הזה. 
 ואני מתארת לעצמי שכך גם רבים מכם. 
 אפילו אני זכיתי ליצירה או לרעיונות ממקור שבכנות, איני יכולה לזהות. 
 ומה הוא הדבר הזה? 
 ואיך עלינו להתייחס אליו בדרך שלא תטריף את דעתנו, אלא, נהפוך הוא, תשמור על שפיותנו? 
 עבורי, הדוגמא הנוכחית המוצלחת ביותר איך לעשות זאת היא המוזיקאי טום ווייטס, ראיינתי אותו לפני שנים אחדות למגזין. 
 ודיברנו על זה, ומסתבר שטום היה רוב חייו התגלמות האמן המודרני המיוסר, שמנסה לפקח, לנהל ולשלוט באותם דחפים יצירתיים בלתי-נשלטים דחפים פנימיים לגמרי. 
 אך ככל שהוא הלך והזדקן, הוא נרגע, ויום אחד נסע בכביש המהיר בלוס אנג'לס, כך סיפר לי, ואז הכל השתנה עבורו. 
 הוא נוסע במהירות, ופתאום הוא שומע שבריר מלודיה, שנכנס לראשו, כפי שקורה הרבה ברגעי השראה, חמקמק ומתגרה, והוא רוצה אותו, אתם מבינים, זה נהדר, הוא משתוקק אליו, אבל אין לו שום דרך להשיג אותו. 
 אין לו פיסת נייר, אין לו עיפרון, אין לו רשמקול. 
 והוא מתחיל להרגיש אותה חרדה נושנה מתחילה לעלות בו, כאילו, "אני הולך לאבד את הדבר הזה, וזה ירדוף אותי לנצח. 
 אני לא מספיק טוב ואני לא מסוגל לעשות את זה." 
 ובמקום להיתפס לבהלה הוא פשוט עצר. 
 הוא פשוט עצר את כל התהליך המחשבתי הזה ועשה משהו חדש לחלוטין. 
 הוא הביט למעלה לשמיים ואמר, "תסלח לי, אתה לא רואה שאני נוהג?" 
 "נראה לך שאני יכול לכתוב שיר ברגע זה? 
 אם אתה באמת רוצה להתקיים, תחזור ברגע יותר מתאים כשאוכל לטפל בך. 
 אם לא, לך תציק למישהו אחר. 
 לך תציק ללאונרד כהן." 
 וכל תהליך העבודה שלו השתנה בעקבות זאת. 
 לא העבודה. העבודה עצמה לעתים קרובות קודרת כתמיד. 
 אבל התהליך, והחרדה העצומה שסביבו השתחררה כשהוא הוציא את הג'יני, את הגאונות מתוכו שם עשה רק צרות, ושחרר אותו חזרה למקום שממנו בא, והבין שזה לא צריך להיות סבל פנימי. 
 זה יכול להיות שיתוף פעולה מוזר, מופלא ומשונה מעין דיאלוג בין טום ובין הדבר החיצוני והמוזר שאינו בדיוק טום. 
 אז אחרי ששמעתי את הסיפור הזה, השתנה קצת גם אופן העבודה שלי, וזה כבר הציל אותי פעם אחת. 
 הרעיון הזה הציל אותי באמצע כתיבת "לאכול, להתפלל, לאהוב" כשנפלתי לתוך אחד מאותם בורות ייאוש שכולנו נופלים לתוכם כשאנו עובדים על משהו וזה לא הולך ואנחנו מתחילים לחשוב שזה יהיה אסון, שזה יהיה הספר הגרוע ביותר שנכתב אי פעם. 
 לא סתם רע, אלא הכי גרוע שנכתב אי פעם. 
 והתחלתי לחשוב שעלי פשוט לזרוק את הפרוייקט הזה. 
 אבל אז נזכרתי בטום שדיבר אל האוויר וניסיתי את זה. 
 אז פשוט הרמתי את הפנים מהטקסט והיפנתי את ההערות שלי לפינה ריקה בחדר. 
 ואמרתי בקול רם, "שמע, יא דבר, אתה ואני, שנינו יודעים שאם הספר הזה לא מבריק זה לא רק באשמתי, כן? 
 כי אתה הרי רואה שאני נותנת כאן את כל מה שיש לי, אין לי יותר מה לתת. 
 אז אם אתה רוצה שזה ישתפר, בוא ותעשה את החלק שלך. 
 ואם לא תעשה את זה, אתה יודע מה, לעזאזל עם זה. 
 אני אמשיך לכתוב בכל מקרה, כי זאת העבודה שלי. 
 ואני מבקשת לציין בפרוטוקול שאני הגעתי היום לעבודה לעשות את החלק שלי." 
 מפני ש - בסופו של דבר זה המצב - לפני מאות שנים, במדבריות צפון אפריקה, אנשים התאספו לאור הירח למוזיקה וריקודים מקודשים שנמשכו שעות ארוכות, עד עלות השחר. 
 והם היו תמיד מרהיבים מפני שהרקדנים היו מקצוענים והם היו נהדרים, כן? 
 אבל מדי פעם, לעתים נדירות מאוד, קרה משהו, ואחד מהמופיעים היה ממש מתעלה על עצמו. 
 ואני יודעת שאתם יודעים על מה אני מדברת, כי אני יודעת שכולכם ראיתם מתישהו הופעה כזאת. 
 זה היה כאילו שהזמן עומד מלכת, והרקדן כאילו עובר דרך שער כלשהו ואף שלא עשה דבר שונה ממה שעשה באלף הלילות הקודמים, אך הפעם כל החלקים נפלו למקומם. 
 ופתאום הוא כבר לא נראה בן-תמותה סתם. 
 משהו נדלק בתוכו ומתחתיו והכל בער באש שמיימית. 
 וכשזה קרה, באותם ימים, אנשים ידעו מה זה, הם קראו לדבר בשמו. 
 הם היו משלבים ידיים ומתחילים לזמר, "אללה, אללה, אללה, אלוהים, אלוהים, אלוהים" 
 זה אלוהים, אתם מבינים. 
 הערת שוליים היסטורית משונה - כשהמורים פלשו לדרום ספרד הם אימצו את המנהג, וההגייה השתנתה לאורך השנים מ-"אללה, אללה, אללה," ל-"אולה, אולה, אולה," שאפשר עדיין לשמוע במלחמות שוורים ובריקודי פלמנקו 
 בספרד, כשמישהו מבצע משהו בלתי-אפשרי וקסום, "אללה, אולה, אולה, אללה, נפלא, בראבו" בלתי נתפס, זהו זה - ניצוץ אלוהי. 
 וזה נפלא, מפני שאנחנו זקוקים לזה. 
 אבל, החלק הבעייתי מגיע למחרת בבוקר, כשהרקדן עצמו מתעורר ומגלה שזה יום ג', 11 בבוקר, והוא כבר לא ניצוץ אלוהי. 
 הוא רק בן-תמותה מזדקן עם בעיות ברכיים, ואולי לעולם לא יתנשא שוב לאותם גבהים. 
 ואולי איש לא יזמר שוב את שם אלוהים כשהוא יחוג, אז מה עליו לעשות עם שארית חייו? 
 זה קשה. 
 זאת אחת ההתפייסויות הכואבות ביותר שיש לעשות בחיים של יצירה. 
 ואולי זה לא צריך להיות מלא כל כך בסבל אם מלכתחילה לא האמנת, שההיבטים המופלאים ביותר של קיומך הגיעו מתוכך. 
 אלא רק האמנת שהם בסך הכל הושאלו לך מאת מקור בלתי נתפס למשך חלק נפלא מחייך וכשאתה תסיים הם יועברו הלאה, למישהו אחר. 
 ואם נתחיל לחשוב על זה ככה, זה ישנה הכל. 
 ככה התחלתי אני לחשוב, ובטוח שכך חשבתי בחודשים האחרונים שבהם עבדתי על ספר שיפורסם בקרוב, ושהציפיות המוגזמות ממנו הן, למרבה החרדה והסכנה, שימשיך את ההצלחה המשונה של הספר הקודם. 
 ומה שאני צריכה להמשיך ולהגיד לעצמי כשאני ממש נטרפת בגלל זה, הוא: אל תפחדי. 
 אל תרתעי. 
 פשוט תעשי את העבודה שלך. 
 המשיכי לבוא ולבצע את החלק שלך, מה שזה לא יהיה. 
 אם העבודה שלך היא לרקוד, תרקדי. 
 אם הגאונות הפוזלת והשמיימית שמונתה לטפל במקרה שלך תחליט להניח לאיזה קסם להבזיק לרגע מבעד למאמציך, אז "אולה!" 
 ואם לא, תעשי בכל זאת את הריקוד שלך . 
 ו"אולה!" לך, בכל זאת. 
 אני מאמינה בכך ומרגישה שאנחנו צריכים ללמד זאת. 
 "אולה!" לך, למרות הכל רק על זה שהיתה בך האהבה האנושית והעקשנות להמשיך ולבוא לעבודה. 
 תודה רבה. 
 תודה. 
 אולה! 


http://www.ted.com/talks/lang/he/al_gore_warns_on_latest_climate_trends.html
ב TED2009, אל גור מציג שקופיות מעודכנות מרחבי העולם וטוען כי המגמות המדאיגות באקלים העולמי, גרועות אפילו יותר מכפי שחזו מדענים. בנוסף, מציג אל גור את עמדתו בנוגע ל "פחם נקי".
alternative energy,biosphere,climate change,energy,environment,presentation,science,technology
535
אל גור מתריע מפני מגמות אקלים האחרונות.
 בשנה שעברה הצגתי את שתי השקופיות האלה שמראות כי כיפת הקרח הארקטי, אשר במשך רוב שלושת מיליון השנים האחרונות היתה שווה לגודלן של 48 המדינות התחתונות, התכווצה בכארבעים אחוזים. 
 אבל עובדה זו ממעיטה מחומרתה של הבעיה המסויימת הזאת כי היא אינה מראה את עובי הקרח. 
 כיפת הקרח הארקטי היא, במובן מסויים, ליבה הפועם של מערכת מזג האויר הגלובלית. 
 היא מתרחבת בחורף ומתכווצת בקיץ. 
 השקף הבא אותו אראה לכם יהיה הרצה מהירה של מה שהתרחש במהלך 25 השנים האחרונות. 
 הקרח הקבוע מצויין באדום. 
 כפי שאתם רואים, הוא מתפשט לכיוון הכחול הכהה. זה הקרח השנתי בחורף. והוא מתכווץ בקיץ. 
 הקרח שמכונה הקרח הקבוע, בן חמש או יותר שנים, אתם יכולים לראות, נראה כמעט כמו דם הנשפך כאן מהגוף. 
 במשך 25 שנים הוא ירד מזה, לזה. 
 זו היא בעיה מכיוון שההתחממות מחממת את הקרקע הקפואה סביב האוקינוס הארקטי היכן שיש כמות מסיבית של פחמן קפוא ש..,כאשר הוא מפשיר הופך למתאן ע"י חיידקים. 
 בהשוואה לכל כמות זיהום האויר באטמוספירה שמובילה להתחממות כדור הארץ, הכמות הזו יכולה לגדול פי שתיים עם נחצה את קצה הגבול. 
 כבר עכשיו בכמה אגמים רדודים באלסקה מתאן מבעבע דרך המים בצורה פעילה 
 פרופסור קייטי וולטר מאוניברסיטת אלסקה יצאה בחורף שעבר עם משלחת אחרת לאגם רדוד אחר 
 וואו! 
 היא בסדר. השאלה היא האם אנחנו נהיה? 
 וסיבה אחת היא, גוף החימום העצום הזה מחמם את גרינלנד מהצפון. 
 זהו נהר המפשיר כל שנה. 
 אבל הכמויות גדולות מאי פעם. 
 זהו נהר קנגרלוסואק בדרום מערב גרינלנד. 
 אם אתם רוצים לדעת בכמה עולה גובה פי הים כתוצאה מהפשרה של קרח שמקורו בקרקע זה המקום בו זה מגיע לים. 
 הזרמים מתחזקים בצורה ניכרת. 
 בצידו השני של כדור הארץ, אנטרקטיקה מסת הקרח הגדולה ביותר בכדור הארץ. 
 בחודש שעבר דיווחו מדענים כי כל היבשת נמצאת עכשיו באיזון קרח שלילי 
 ומערב אנטרקטיקה שנמצא מעל לכמה איים תת מימים, נמס בצורה מהירה במיוחד. 
 זה שווה לעליה של כ- 6 מטר בגובה פני הים, בדומה לגרינלנד. 
 בהימלאיה, מסת הקרח השלישית בגודלה, בפסגות ניתן לראות אגמים חדשים אשר לפני כמה שנים היו קרחונים. 
 40 אחוז מכלל האנשים העולם מקבלים חצי ממי השתייה שלהם מזרמי ההפשרה הללו 
 באינדים, הקרחונים מהווים את מקור מי השתיה לעיר הזו 
 הזרמים גברו 
 אבל כשהם יעלמו כך גם יקרה למי השתייה. 
 בקליפורניה ברכס הרי הסיירה היתה ירידה של 40 אחוז בשיכבת השלג הדחוס 
 זה גורם לפגיעה במאגרי המים 
 והתחזיות, כפי שקראתם, חמורות. 
 ההתייבשות הזו בכל העולם הביאה לעליה דרמטית במספר השרפות. 
 והאסונות מסביב לעולם גדלו בצורה ובקצב יוצאי דופן, וחסרי תקדים לגמרי. 
 פי ארבע יותר בשלושים השנים האחרונות מאשר ב 75 השנים הקודמות. 
 זהו דפוס בלתי נסבל לחלוטין 
 אם תסתכלו על זה בהקשר היסטורי אתם יכולים לראות מה זה עושה. 
 בחמשת השנים האחרונות הוספנו 70 מיליון טון פחמן דו חמצני בכל 24 שעות 25 מיליון טון לאוקיאנוסים בכל יום. 
 הסתכלו בעיון על האזור המזרחי של האוקיינוס השקט מיבשות אמריקה לכיוון מערב ומשני צידיה של תת היבשת ההודית, היכן שניתן לראות ירידה קיצונית בכמות החמצן באוקינוסים. 
 הגורם הבודד הגדול ביותר בתרומתו להתחממות כדור הארץ, ביחד עם בירוא יערות, שמהווה כ 20 אחוז, הינו שרפה של דלק מאובנים. 
 נפט הוא בעיה, ופחם הוא הבעיה הרצינית ביותר. 
 ארה"ב היא אחת משתי המדינות ביחד עם סין, שפולטות הכי הרבה CO2 
 וההצעות היו לבנות עוד הרבה תחנות כוח פחמיות. 
 אבל אנחנו מתחילים לראות שינוי 
 אלה הן התחנות שבנייתן בוטלה בכמה השנים האחרונות ובמקומן הוצעו אלטרנטיבות ירוקות 
 אולם, יש קרב פוליטי בארצנו 
 ותעשיות הפחם ותעשיות הנפט הוציאו בשנה החולפת כרבע מיליארד דולר לקידום פחם נקי שזה למעשה אוקסימורון 
 הדמות הזו הזכירה לי משהו 
 בתקופת חג המולד, בבית שלי בטנסי, מיליארד גלונים של בוצת פחם נשפכה. 
 בוודאי ראיתם זאת בחדשות. 
 בכל רחבי הארץ, זה הוא זרם הפסולת השני בגודלו באמריקה 
 זה התרחש בסביבות חג המולד. 
 אחת הפרסומות של תעשיית הפחם בתקופת חג המולד הייתה זו. 
 פרוסטי איש הפחם הוא נשמה שמחה ועליזה. 
 הוא שופע כאן באמריקה, והוא עוזר לכלכלה שלנו לגדול. 
 פרוסטי איש הפחם נהייה נקי יותר מיום ליום. 
 הוא זול ונהדר, והעובדים שומרים על פרנסתם 
 זהו המקור של רוב הפחם במערב וירג 'יניה. 
 הכורה הגדול ביותר הוא יו"ר חברת האנרגיה מאסיי . 
 תנו לי להיות ברור בקשר לזה. אל גור, ננסי פלוסי, הארי ריד, לא יודעים על מה הם מדברים. 
 אז הברית למען הגנת האקלים השיקה שתי מסעות פרסום. 
 זהו אחד מהם, חלק מאחד מהם. 
 ב- COALergy אנו רואים את שינויי האקלים כאיום רציני מאוד לעסק שלנו 
 לכן שמנו לנו למטרה להוציא סכומי כסף גדולים לצורכי פרסום שיעזרו לסבך ולבלבל את האמת בנוגע לפחם. 
 העובדה היא שפחם אינו מלוכלך. 
 אנחנו חושבים שהוא נקי וגם מריח טוב. 
 כך שאל תדאגו לשינויי האקלים 
 תשאירו את זה לנו. 
 פחם נקי, שמעתם על זה הרבה. 
 אז בואו ונעשה סיור במפעל הסופר מודרני הזה ליצירת פחם נקי 
 מדהים! המכונות קצת מרעישות 
 אבל זהו הצליל של טכנולוגית פחם נקי. 
 ובעוד ששריפת פחם הינו אחד הגורמים העיקריים להתחממות גלובלית, טכנולוגית הפחם הנקי המדהימה שאתם רואים כאן משנה את הכל 
 הסתכלו היטב, זוהי היום טכנולוגיית הפחם הנקי. 
 לבסוף החלופה החיובית משתלבת עם האתגר הכלכלי שלנו ועם אתגר הביטחון הלאומי שלנו. 
 אמריקה נמצאת במשבר, הכלכלה, ביטחון לאומי, משבר האקלים. 
 החוט המקשר את כולם, הוא התלות שלנו באנרגיה מבוססת פחמן כמו פחם מלכלך ונפט ממקורות חיצוניים 
 אבל עכשיו ישנו פיתרון אמיץ וחדשני שיוציא אותנו מהתסבוכת הזאת. 
 להניע מחדש את אמריקה ב 100 אחוז חשמל נקי. בתוך 10 שנים. 
 תוכנית להחזיר את אמריקה חזרה לעבודה להעלות את את הביטחון ולעזור להפסיק את ההתחממות הגלובלית. 
 סוף סוף, פתרון גדול מספיק כדי לפתור את הבעיות שלנו. 
 להניע מחדש את אמריקה. גלו עוד.. 
 זה האחרון. 
 זה על ההנעה מחדש של אמריקה. 
 אחת מהדרכים המהירות להפסיק את התלות שלנו בדלקים ישנים ומלכלכים שהורגים לנו את הפלנטה. 
 העתיד נמצא פה. רוח, שמש, רשת אנרגיה חדשה. 
 השקעות חדשות ליצירת משרות גבוהות שכר. 
 להניע מחדש את אמריקה. הגיע הזמן להיות מציאותיים. 
 ישנו פתגם אפריקאי ישן שאומר: "אם אתה רוצה ללכת מהר, לך לבד. 
 אם אתה רוצה ללכת רחוק, לך ביחד." 
 אנחנו צריכים ללכת רחוק, מהר. 
 תודה רבה לכם. 


http://www.ted.com/talks/lang/he/david_merrill_demos_siftables_the_smart_blocks.html
סטודנט MIT, דייויד מריל, מדגים את הסיפטבלים - קוביות ממוחשבות קטנות שניתן לסדר ולערבב בידיך. צעצועי העתיד האלה יכולים לבצע חשבון, לנגן מוזיקה, ואף לדבר עם חבריהם. האם זהו הדבר הבא בלימוד מעשי?
TED2009,art,business,children,computers,design,education,invention,music,technology
457
דויד מריל מדגים את הסיפטבלים, קוביות המשחק החושבות
 אני רוצה להתחיל בלבקש ממכם לחשוב אחורה על ילדותכם כאשר שיחקתם עם קוביות, 
 בזמן שהבנתם כיצד להושיט את היד ולתפוס ,להרים אותן ולהזיז אותן לכאן ולכאן אתם למעשה למדתם כיצד לחשוב ולפתור בעיות .על ידי הבנה ותפעול של קשרים מרחביים, 
 הסקת מסקנות במרחב קשורה קשר הדוק .לאופן שבו אנחנו מבינים חלק גדול מהעולם שסביבנו 
 אז, בתור מדען מחשבים ,בהשארת השימוש בקשר שלנו עם חפצים מוחשיים ,יחד עם היועצת שלי, פטי, והשותף שלי, ג'יבן קלנית'י התחלתי לתהות - מה היה קורה אם בזמן שאנחנו משתמשים במחשב במקום שיהיה לנו סמן עכבר אחד שתיפקד כמעין אצבע דיגיטלית ,כשהוא זז בשולחן עבודה שטוח מה אם יכולנו לשלוח את שתי הידים ולהחזיק פיזית במידע ?ולארגן אותו באופן שאנחנו רוצים, 
 השאלה הזו כל כך מעניינת שהחלטנו לחקור את התשובה .על ידי בניית הסיפטבלים, 
 בקצרה, סיפטבל יחיד הוא מחשב אינטראקטיבי .בגודל עוגיה 
 ניתן להזיז אותם ביד ,הם יכולים לחוש אחד את השני, הם יכולים לחוש את התנועה שלהם ,ויש להם מסך ותקשורת אלחוטית. 
 והכי חשוב, הם מוחשיים .אז כמו קוביות המשחק, אתה יכול להזיז אותם פשוט על ידי הושטת יד ותפיסתם, 
 והסיפטבלים הם דוגמא למערכת טבעית חדשה .של כלים לתפעול מידע דיגיטלי 
 וככל שכלים אלו הופכים להיות יותר מוחשיים ,יותר מודעים לתנועה שלהם, ואחד לשני ,ומודעים לאופן שבו אנחנו מזיזים אותם .אנחנו יכולים לחקור סגנונות אינטראקציה חדשים וכיפיים, 
 אז, אני אתחיל עם כמה דוגמאות פשוטות. 
 הסיפטבל הזה מתוכנת להראות וידאו ,ואם אני אטה אותו לכיוון אחד, הוא יראה את הוידאו בצורה הזו .אם אטה אותו לכיוון האחר הוא יקרין אותו אחורה, 
 תמונות הפרצופים האלה מודעות אחת לשניה. 
 אז אם אני אשים אותם אחת ליד השני, הם מתעניינים. 
 אם הם מוקפים, הם ישימו לב גם לזה ...הם עלולים להתבלבל. 
 והם גם יכולים לחוש את התנועה וההטיה שלהם. 
 התחלנו להבין, שאחת ההשלכות המעניינות של האינטראקציה ,היא שיכולנו להשתמש בתנועות יומיומיות על מידע .כמו למזוג צבע כאילו אנחנו מוזגים נוזל 
 אז במקרה הזה, יש לנו שלושה סיפטבל מתוכנתים להיות דליי צבע ואני יכול להשתמש בהם כדי למזוג צבע לתוך דלי מרכזי .שבו הם מתערבבים 
 אם מזגנו יותר מידי, אנחנו יכולים למזוג קצת בחזרה. 
 ישנן גם אפשרויות טובות לחינוך כמו שפה, מתמטיקה ומשחקי היגיון ,כאשר אנחנו רוצים לאפשר לאנשים לנסות דברים מהר .ולראות את התוצאות מיידית, 
 אז הנה אני .זה רצף פיבונאצ'י שאני יוצר באמצעות תוכנת משוואות פשוטה 
 כאן יש לנו משחק מילים שהוא סוג של חיבור בין שבץ-נא ומרוץ מילים (בוגל). 
 עקרונית, בכל סיבוב סיפטבל, אתה מקבל אות אקראית בכל .וכאשר אתה מנסה להרכיב מילים המשחק בודק מול מילון 
 אז, אחרי 30 שניות האותיות מתערבבות .ואתה מקבל סדרה חדשה של אותיות עם אפשרויות אחרות, 
 תודה לכם. 
 אלו כמה ילדים שבאו לטיול למעבדה .ואני שכנעתי אותם לנסות את המשחק, ולצלם וידאו, 
 הם באמת אהבו את זה. 
 ואחד הדברים המעניינים של יישום כזה .הוא שאתה לא צריך לתת לאנשים הוראות הפעלה 
 כל שצריך להגיד הוא "הרכיבו מילים" .והם יודעים בדיוק מה לעשות. 
 אז הנה עוד כמה אנשים מנסים את זה. 
 זהו בודק הבטא הצעיר ביותר שלנו, שם למטה מימין. 
 מסתבר, שכל מה שהוא רצה זה לבנות בניין מהסיפטבלים. 
 אז בשבילו, הם סתם קוביות משחק. 
 עכשיו, זו תוכנת סרט מצוייר אינטראקטיבי. 
 ורצינו לבנות כלי עבור לומדי שפות. 
 זה פלקיס, למעשה, 
 והוא יכול להכניס דמויות חדשות לתוך הסצנה .פשוט על ידי הרמה מהשולחן של הסיפטבלים שעליהם מוצגת הדמות, 
 כאן הוא מוציא את השמש. 
 "השמש זורחת." 
 עכשיו הוא מכניס טרקטור לסצנה. 
 "הטרקטור הכתום." 
 עבודה יפה! כן! 
 אז על ידי שיקשוק הסיפטבלים והצבתם אחד ליד השני - הוא יכול לגרום לדמויות להגיב אחת לשניה." "וופ!" 
 ולהמציא סיפור משלו. 
 "הלו!" 
 זה סיפור עם סוף פתוח .והוא זוכה להחליט איך הוא יתפתח 
 "עוף חתול." 
 ובכן, הדוגמא האחרונה שיש לי זמן להראות לכם היום היא של כלי לעריכת מוזיקה והופעה חיה ,שבנינו לאחרונה שבו סיפטבלים מתפקדים כצלילים .כגון צליל ראשי, בס ותופים 
 לכל אחד מהם יש ארבעה סוגים .אתה יכול לבחור באיזה מהם אתה רוצה להשתמש, 
 ואתה יכול להכניס את הצלילים לתוך מקטע .שאתה יכול לחבר לתבנית שאתה רוצה 
 ואתה יכול להכניס את זה פשוט על ידי מגע בין סיפטבל הצליל לבין סיפטבל המקטע 
 ישנם אפקטים שאתה יכול לשלוט עליהם תוך כדי ניגון, כגון הד ופילטר. 
 מצמידים אותם לצליל מסוים, ומטים כדי לכוון, 
 ואז, אפקטים כלליים כגון קצב ועוצמה .שחלים על כל המקטע 
 אז נעיף מבט. 
 נתחיל בלהכניס את הצליל הראשי ,לתוך שני סיפטבל של מקטעים, לארגן אותם בסדרה .להרחיב את אותם, ולהוסיף עוד קצת מהצליל הראשי 
 עכשיו אני אוסיף בס. 
 עכשיו אני אוסיף כלי הקשה. 
 מוזיקה .ועכשיו אני אחבר את הפילטר לתופים, כך שאני יכול לשלוט על האפקט בזמן אמת. 
 אני יכול להגביר את המהירות של כל הרצף .על ידי הטיה של הקצב לצד אחד או לאחר 
 ועכשיו אני אחבר את הפילטר לבס כדי לתת לו יותר ביטוי. 
 אני יכול לארגן מחדש את הרצף תוך כדי שהוא מתנגן. 
 אז אני לא צריך לתכנן את זה מראש, אבל אני יכול לאלתר .ולהאריך או לקצר כשאני מתקדם, 
 ועכשיו, סוף סוף, אני יכול לגרום לרצף להתעמעם .תוך שימוש ב סיפטבל העוצמה, שמוטה שמאלה 
 תודה לכם. 
 ובכן, כמו שאתם רואים התשוקה שלי היא ליצור ממשקי אדם-מחשב חדשים .יותר מתאימים לדרך שבה המוח והגוף שלנו עובד, 
 והיום, היתה לי הזדמנות להציג נקודה אחת במרחב התכנון החדש הזה .ומספר אפשרויות שאנחנו עובדים כדי להוציא מהמעבדה, 
 ובכן המחשבה שאני רוצה להעביר לכם היא שאנחנו על הסף של דור חדש של כלים ,לממשק עם מדיה דיגיטלית שהולכים להכניס מידע לעולמנו .בתנאים שלנו 
 תודה רבה לכם. 
 אני מצפה לדבר עם כולכם. 



