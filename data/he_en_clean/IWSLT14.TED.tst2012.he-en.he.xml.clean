



http://www.ted.com/talks/lang/he/sheena_iyengar_choosing_what_to_choose.html
כולנו רוצים חוויות ומוצרים המותאמים לנו. אבל כשצרכנים ניצבים בפני 700 אפשרויות, הם נוטים לקפוא. בעזרת מחקר חדשני ומסקרן, שינה איינגאר מראה איך עסקים יכולים לשפר את חוויית הבחירה.
business,choice,culture,marketing
1330
שינה איינגאר: איך לבחור בקלות
 האם אתם יודעים כמה החלטות אתם מקבלים ביום טיפוסי? 
 האם אתם יודעים כמה החלטות אתם מקבלים בשבוע טיפוסי? 
 ערכתי סקר לאחרונה על מעל 2,000 אמריקאים, וכמות ההחלטות הממוצעת עליה מדווח האמריקאי הטיפוסי היא בערך 70 ביום. 
 לאחרונה נערך גם מחקר על מנכ"לים בו עקבו אחר מנכ"לים שבוע שלם. 
 והמדענים האלה תיעדו את כל המטלות בהן עסקו המנכ"לים, וכמה זמן הם בילו בקבלת החלטות הקשורות במטלות הללו. 
 והם מצאו שהמנכ"ל הממוצע מעורב ב 139 מטלות בשבוע. 
 כל מטלה היתה מורכבת כמובן מהרבה מאוד תת-החלטות. 
 50% מההחלטות שלהם נעשו תוך 9 דקות או פחות. 
 רק 12% מההחלטות שהם קיבלו לקחו שעה או יותר מזמנם. 
 חשבו על הבחירות שלכם. 
 אתם יודעים כמה בחירות נכנסות לקטגוריה של 9 דקות לעומת הקטגוריה של השעה? 
 עד כמה אתם מנהלים היטב את הבחירות האלה? 
 היום אני רוצה לדבר על אחת מבעיות הבחירה הגדולות ביותר הקיימות כיום, והיא בעיית עומס הבחירה. 
 אני רוצה להציג את הבעיה וכמה פתרונות אפשריים. 
 עכשיו, בזמן שאדבר, אציג לכם כמה שאלות וארצה לדעת מה התשובות שלכם. 
 אז כשאני אשאל אתכם שאלה, מכיוון שאני עיוורת, רק תרימו את היד אם אתם רוצים לשרוף כמה קלוריות. 
 אחרת, אם אשאל אתכם שאלה, והתשובה שלכם היא כן, אני רוצה שתמחאו כפיים. 
 אז השאלה הראשונה שלי עבורכם היא: האם אתם מוכנים לשמוע על בעיית עומס הבחירה? 
 תודה. 
 אז כשאני הייתי סטודנטית לתואר שני באוניברסיטת סטנפורד, נהגתי ללכת למכולת מאוד יוקרתית, לפחות בזמנו היא היתה יוקרתית. 
 קראו לה "דרייגרס". 
 עכשיו, זה היה כמעט כמו ללכת ללונה פארק. 
 היו להם 250 סוגי חרדל וחומץ, ומעל 500 סוגים שונים של ירקות ופירות ויותר מ 20 סוגים של מים מינרליים - וזה היה בתקופה בה נהגנו עוד לשתות מים מהברז. 
 אהבתי ללכת לחנות הזו, אבל פעם אחת שאלתי את עצמי, אז למה את אף פעם לא קונה שום דבר? 
 הנה איזור שמן הזית. 
 היו להם מעל 75 סוגים שונים של שמן זית, כולל כאלה שהיו נעולים בתוך תיבה שנוצרו מעצי זית בני 1000 שנה. 
 אז יום אחד החלטתי לבקר את המנהל, ושאלתי אותו "האם המודל הזה בו אתם מציעים לאנשים את כל המבחר הזה באמת עובד?" 
 והוא הצביע על אוטובוסים מלאים בתיירים שהיו מגיעים כל יום, בד"כ עם מצלמות שלופות. 
 והחלטנו לערוך ניסוי קטן, ובחרנו בריבה עבור הניסוי שלנו. 
 הנה איזור הריבות. 
 היו להם 348 סוגי ריבה. 
 הקמנו דוכן טעימה קטן, ממש בכניסה לחנות. 
 שמנו שם 6 טעמי ריבה, או 24 טעמים, ובדקנו שני דברים: ראשית, באיזה מקרה אנשים נעצרו יותר כדי לטעום את הריבה? 
 יותר אנשים עצרו כשהיו 24 טעמים, בערך 60%, לעומת הצגה של 6 טעמים, שאז עצרו בערך 40%. 
 הדבר השני שבדקנו היה באיזה מקרה אנשים נטו יותר לקנות צנצנת ריבה. 
 עכשיו ראינו את האפקט ההפוך. 
 מתוך אלה שעצרו ל 24 טעמים, רק 3% קנו צנצנת ריבה. 
 מתוך אלה שעצרו ל 6 טעמים, קנו צנצנת ריבה. 
 עכשיו, אם תחשבו, הסבירות לקנות צנצנת ריבה היתה גבוהה פי ששה אם הם פגשו 6 טעמים לעומת 24. 
 עכשיו, הבחירה שלא לקנות ריבה היא כנראה טובה עבורנו - לפחות לקו המותן שלנו - אבל מתברר שבעיית עומס הבחירה הזו משפיעה עלינו גם בהחלטות רבות משמעות. 
 אנחנו בוחרים שלא לבחור, אפילו כשזה מנוגד לאינטרס שלנו. 
 אז עכשיו לנושא של היום: חסכון כספי. 
 אני אתאר לכם מחקר שערכתי עם גור הוברמן, אמיר קמניקה, וואי יאנג, בו בחנו החלטות על חסכון לפנסיה של כמעט מיליון אמריקאים מבערך 650 תכניות בכל רחבי ארה"ב. 
 ומה שהסתכלנו עליו היה אם מספר ההצעות לקרנות הקיים בתכנית פנסיה, תכנית 401 משפיע על סיכויו של האדם לחסוך יותר לעתיד. 
 ומה שמצאנו הוא שאכן היה מתאם. 
 אז בתכניות האלה, היו לנו בערך 657 תכניות שהציעו בין 2 ועד 59 הצעות לקרנות. 
 ומה שמצאנו הוא שככל שהציעו יותר קרנות, אכן, שיעור ההשתתפות קטן. 
 אז אם תסתכלו על הקצוות, בתכניות שהציעו לכם שתי קרנות, שיעורי ההשתתפות היו בסביבות ה 75 - עדיין לא גבוה כפי שהיינו רוצים. 
 בתכניות שהציעו כמעט 60 קרנות, שיעורי ההשתתפות נפלו בערך לאחוזון ה 60. 
 עכשיו, מתברר שגם אם תבחרו להשתתף כשקיימות יותר אפשרויות בחירה, גם אז, יש לכך השלכות שליליות. 
 אז עבור אותם אנשים שבחרו כן להשתתף, ככל שהיו יותר אפשרויות בחירה, כך עלה הסיכוי שהם יימנעו לגמרי ממניות או מקרנות מניות. 
 ככל שהיו יותר אפשרויות בחירה, כך עלה הסיכוי שהם ישימו את כל כספם בתכניות חסכון. 
 עכשיו אף אחת מההחלטות הקיצוניות האלה אינה החלטה מהסוג עליה היינו ממליצים למי שמתכנן את עתידו הפיננסי. 
 אז, במהלך העשור האחרון, הבחנו בשלוש השלכות שליליות של להציע לאנשים יותר ויותר אפשרויות. 
 הם יטו יותר לדחות את הבחירה - דחיינות המנוגדת גם לאינטרס שלהם. 
 הם יטו יותר לבחור בחירות גרועות - בחירות פיננסיות גרועות, בחירות רפואיות. 
 הם יטו לבחור דברים שיגרמו להם להיות פחות מרוצים, אפליו כשאובייקטיבית מצבם השתפר. 
 הסיבה המרכזית לכך היא שאנחנו אולי נהנים לבהות באותם קירות עצומים של מיונז, חרדל, חומץ, ריבה, אבל אנחנו לא באמת יכולים לחשב, להשוות ולהנגיד ובעצם לבחור מתוך התצוגה המהממת הזו. 
 אז מה שאני רוצה להציע לכם היום הן 4 טכניקות פשוטות - טכניקות שבדקנו בצורה זו או אחרת במסלולי מחקר שונים - שאתם יכולים בקלות ליישם בעסקים שלכם. 
 הראשון: קצצו. 
 כבר שמעתם את זה, אבל היום זה נכון יותר מתמיד, פחות הוא יותר. 
 אנשים תמיד מתעצבנים כשאני אומרת "לקצץ." 
 הם תמיד מודאגים שהם יאבדו שטחי מדף. 
 אבל למעשה, מה שאנחנו רואים יותר ויותר הוא שאם אתם מוכנים לקצץ, להיפתר מאותן אפשרויות מיותרות ובלתי נחוצות, אז ישנה עלייה במכירות, יש ירידה בעלויות, יש שיפור של חוויית הבחירה. 
 כשפרוקטור וגמבל עברו מ 26 סוגי הד אנד שולדרס ל 15, הם ראו עלייה של 10% במכירות. 
 כשתאגיד גולדן קט נפתר מ10 מוצרי פסולת החתולים הפחות נמכרים, הם ראו עלייה ברווחים של 87% - תוצאה של עלייה במכירות וירידה בעלויות. 
 אתם יודעים, המכולת הממוצעת כיום מציעה לכם 45,000 מוצרים. 
 חנות וולמרט טיפוסית מציעה לכם 100,000 מוצרים. 
 אבל הקמעונאי התשיעי בגודלו, התשיעי בגודל בעולם כיום, הוא אלדי, והוא מציע לכם רק 1,400 מוצרים - סוג אחד של רסק עגבניות. 
 עכשיו, בעולם החסכון הפיננסי, אני חושבת שאחת הדוגמאות הטובות ביותר שיצאה לאחרונה על הדרך הטובה ביותר לנהל אפשרויות בחירה היתה בעצם משהו שדייויד לייבסון היה מעורב מאוד בתכנונו, וזאת התכנית שקיימת בהרווארד. 
 כל עובד בהרווארד נרשם כיום אוטומטית לקרן נאמנות. 
 למי שרוצה באמת לבחור, ניתנות 20 אופציות של קרנות, לא 300 קרנות או יותר. 
 אתם יודעים, לפעמים אנשים אומרים "אני לא יודע איך לצמצם. 
 הן כולן אפשרויות בחירה חשובות." 
 והדבר הראשון שאני עושה הוא לשאול את העובדים, "תאמרו לי איך האפשרויות האלה שונות זו מזו. 
 ואם העובדים שלכם לא יכולים להבחין בינהן, אז כך גם הצרכנים שלכם." 
 עכשיו, לפני שהתחלנו בהרצאה שלנו היום, דיברתי עם גארי. 
 וגארי אמר לי שהוא היה מוכן להציע לאנשים בקהל חופשה חינם הכל כלול לדרך היפה ביותר בעולם. 
 הנה התיאור של הדרך. 
 ואני רוצה שתקראו אותו. 
 ואני אתן לכם כמה שניות לקרוא, ואז תמחאו כפיים אתם מקבלים את ההצעה של גארי. 
 אוקיי. כל מי שמוכן לקבל את ההצעה. 
 זה הכל? 
 אוקיי, תנו לי להראות לכם עוד כמה פרטים. 
 ידעתם שיהיה כאן טריק, נכון? 
 עכשיו מי מוכן לצאת לטיול הזה? 
 אני חושבת ששמעתי יותר מחיאות כפיים. 
 אוקיי. 
 עכשיו, אובייקטיבית, היה לכם יותר מידע בסבב הראשון מאשר בשני, אבל אני מוכנה להסתכן ולנחש שהרגשתם שזה יותר אמיתי בסבב השני. 
 כי התמונות גרמו לתחושה מציאותית יותר. 
 וזה מביא אותי לטכניקה השנייה להתמודדות עם בעיית עומס הבחירה, והיא קונקרטיזציה. 
 כדי שאנשים יוכלו להבין את ההבדלים בין הבחירות, הם צריכים להיות מסוגלים להבין את ההשלכות הקשורות לכל בחירה, וההשלכות הללו צריכות להיות מוחשיות, באופן חי מאוד. 
 למה אנשים מבזבזים בממוצע 15-30% יותר כשהם קונים עם כרטיס אשראי לעומת קנייה במזומן? 
 כי זה לא מרגיש להם כמו כסף אמיתי. 
 ומתברר שכשהופכים את זה ליותר מוחשי זה יכול להיות כלי מאוד חיובי שיגרום לאנשים לחסוך יותר. 
 אז מחקר שערכתי עם שלמה בן-ארצי ואלסנדרו פרביטרו, ערכנו מחקר עם אנשים ב ING - עובדים בחברת ING - וכל העובדים האלה השתתפו בסדנא של הרשמה לתכנית פנסיה 401. 
 ובמהלך הסדנא הזו, השארנו את הסדנא בדיוק כפי שהיתה, אבל הוספנו פרט קטן. 
 הפרט הקטן שהוספנו היה שביקשנו מאנשים לחשוב על כל הדברים החיוביים שיקרו בחייהם אילו היו חוסכים יותר. 
 בשל התרגיל הפשוט הזה, חלה עלייה של 20% בהרשמה והיתה עלייה של כמות האנשים שרצו לחסוך או של הסכום שהם הסכימו לשים בתוכנית החסכון שלהם של 4%. 
 הטכניקה השלישית: קטגוריזציה. 
 אנחנו יכולים להתמודד עם יותר קטגוריות מאשר עם אפשרויות בחירה. 
 אז לדוגמא, הנה מחקר שערכנו באיזור המגזינים. 
 מתברר שבמכולות של ווגמן בפרוזדור הצפון מזרחי, נמצא איזור המגזינים הכולל מ331 מגזינים שונים עד 664. 
 אבל אתם יודעים? 
 אם אראה לכם 600 מגזינים מחולקים ל10 קטגוריות, לעומת 400 מגזינים מחולקים ל20 קטגוריות, אתם תחשבו שנתתי לכם יותר בחירה וחווית בחירה טובה יותר אם אתן לכם את ה 400 לעומת ה 600. 
 כי הקטגוריות אומרות לי איך להבחין בינהם. 
 הנה שתי תצוגות שונות של תכשיטים. 
 האחת נקראת "ג'ז", והשנייה נקראת "סווינג." 
 אם אתם חושבים שהתצוגה משמאל היא סווינג ומימין זה ג'ז, מחאו כפיים. 
 אוקיי, יש כמה. 
 אם אתם חושבים שמשמאל זה ג'ז ומימין סווינג, מחאו כפיים. 
 אוקיי, קצת יותר. 
 אז מתברר שאתם צודקים. 
 משמאל זה ג'ז ומימין זה סווינג, אבל אתם יודעים מה? 
 החלוקה הזו לקטגוריות ממש חסרת ערך. 
 הקטגוריות צריכות לומר משהו לבוחר, לא ליוצר הבחירות. 
 ולעיתים קרובות אתם רואים את הבעיה הזו כשמגיעים לרשימות הארוכות של כל הקרנות האלה. 
 את מי הן אמורות ליידע? 
 הטכניקה הרביעית שלי: התנייה למורכבות. 
 מתברר שאנחנו בעצם מסוגלים להתמודד עם הרבה יותר מידע ממה שאנחנו חושבים, רק צריך לקחת את זה יותר בקלות. 
 אנחנו צריכים בהדרגה להעלות את המורכבות. 
 אראה לכם בדוגמא אחת למה אני מתכוונת. 
 בואו ניקח החלטה מאוד מסובכת: קניית רכב. 
 הנה יצרן רכב גרמני שנותן לכם הזדמנות לייצר בהזמנה אישית את הרכב שלכם. 
 אתם צריכים לקבל 60 החלטות שונות, לעצב מהיסוד את הרכב שלכם. 
 עכשיו ההחלטות האלה שונות במספר הבחירות שהן מציעות לכל החלטה. 
 צבע הרכב, הצבע החיצוני - יש לי 56 אפשרויות בחירה. 
 מנועים, הילוכים - 4 אפשרויות. 
 אז מה שאעשה עכשיו זה לשנות את הסדר בו ההחלטות האלה מופיעות. 
 אז חצי מהלקוחות יעלו מבחירה מרובה, 56 צבעי רכב, לבחירה מעטה, 4 תיבות הילוכים. 
 חצי אחר מהלקוחות ירדו מבחירה מעטה, 4 תיבות הילוכים, ל 56 צבעי רכב, בחירה מרובה. 
 על מה אני אסתכל? 
 עד כמה אתם מעורבים. 
 אם אתם לוחצים כל הזמן על כפתור ברירת המחדל לכל החלטה, זה אומר שאתם המומים, זה אומר שאני מאבדת אתכם. 
 מה שמוצאים הוא שמי שעובר מבחירה מרובה לבחירה מעטה, לוחצים על ברירת המחדל שוב ושוב ושוב. 
 אנחנו מאבדים אותם. 
 אלה שעוברים מבחירה מעטה לבחירה מרובה, מחזיקים מעמד. 
 זה אותו המידע. זו אותה כמות בחירות. 
 הדבר היחיד שעשיתי הוא לשנות את הסדר בו מוצג המידע. 
 אם אני מתחילה בקלות, אני יכולה ללמוד איך לבחור. 
 למרות שבחירת תיבת הילוכים לא קשורה כלל להעדפות שלי בעיצוב פנים, זה עדיין מלמד אותי איך לבחור. 
 זה גם מלהיב אותי לגבי המוצר הגדול הזה שאני מרכיבה, אז יש לי יותר מוטיבציה להיות מעורבת בתהליך. 
 אז תנו לי לסכם. 
 דיברתי על 4 טכניקות להתמודדות עם בעיית עומס הבחירה - קצצו - תיפטרו מאלטרנטיבות מיותרות. תהפכו לקונקרטי - מוחשיות. קטגוריזציה - אנחנו יכולים להתמודד עם יותר קטגוריות, פחות בחירות. התניה למורכבות. 
 כל הטכניקות האלה שתיארתי בפניכם מיועדות לסייע לכם לנהל את בחירותיכם - זה טוב לבחירות שלכם, זה טוב לבחירות של האנשים שאתם משרתים. 
 כי אני מאמינה שהמפתח למיקסום בחירה הוא להיות בררן לגבי ברירות. 
 וככל שנוכל להיות יותר בררניים לגבי ברירות, כך נצליח יותר במלאכת הבחירה. 
 תודה רבה לכם. 


http://www.ted.com/talks/lang/he/kevin_allocca_why_videos_go_viral.html
קווין אולוקה הוא מנהל הטרנדים של יוטיוב, ויש לו מחשבות רציניות על סרטוני רשת טפשיים. בשיחה הזו מ TEDYouth הוא חולק את 4 הסיבות שבגללן וידיאו נהפך לויראלי. 
entertainment,video
1371
קווין אולוקה: מודע סרטונים נהפכים לויראלים
 שלום. אני קווין אולוקה ואני מנהל טרנדים ביוטיוב. ואני צופה בסרטוני יוטיוב באופן מקצועי. 
 זה נכון. 
 אנחנו הולכים לדבר בקצרה על כיצד סרטונים נהפכים לויראלים ואח"כ להסביר מדוע יש לזה משמעות. 
 כולנו רוצים להיות כוכבים -- סלבריטאים, זמרים, בדרנים -- וכשאני הייתי צעיר יותר, זה נראה כמו משהו שמאד קשה להשיג 
 אבל עכשיו סרטוני רשת גרמו לכך שכל אחד מאיתנו או כל דבר יצירתי שאנחנו עושים יכול להיות מפורסם בעולם התרבות שלנו. 
 כל אחד יכול להיות מפורסם באינטרנט עד לשבת הבאה. 
 יותר מ 48 שעות של וידיאו מועלים ליוטיוב כל דקה. 
 ומתוך זה רק אחוז קטן נהפך לויראלי מקבל הרבה צפיות ונהפך לרגע תרבותי. 
 אז איך זה קורה? 
 שלושה דברים: יוצרי טעם, קהילה של שיתוף פעולה והגורם הבלתי צפוי. 
 קדימה, בואו נתחיל. 
 ב.ו : אוו מי גוד. אוו מי גוד 
 אוו מי גוד! 
 וואו!! 
 אוו, וואוו! 
 ק.א: בשנה שעברה באר וסקז העלה את הסרטון שהוא צילם מחוץ לביתו בפארק הלאומי יוסימיטי. 
 ב 2010 הוא נצפה כ 23 מיליון פעמים. 
 זהו גרף המציג כיצד זה נראה כאשר הסרטון נהיה פופלרי בפעם הראשונה בקיץ שעבר. 
 למעשה באר לא התכוון ליצר סרטון ויראלי, 
 הוא פשוט רצה לחלוק את הקשת בענן. 
 מכיוון שזה מה שאתה עושה שהשם שלך הוא הדוב מהר יוסימיטי. 
 למעשה הוא העלה הרבה סרטוני טבע. 
 והסרטון הזה עלה למעשה עוד בינואר. 
 אז מה קרה כאן? 
 ג'ימי קימל. 
 ג'ימי קימל פרסם את הציוץ הזה שהניע את הסרטון הזה והפך אותו להיות פופולרי. 
 בגלל שיוצרי טעם כמו ג'ימי קימל מציגים לנו דברים חדשים ומעניינים ומראים אותם לקהל גדול יותר. 
 ר.ב: כולם מצפים לסוף השבוע, סוף השבוע יום שישי,יום שישי. לרדת על יום שישי. ק.א: אני מקווה שלא באמת חשבתם שננהל את השיחה הזו מבלי לדבר על הוידיאו הזה. 
 השיר "פריידי" של רבקה בלאק הוא אחד מהסרטונים הפופולרים ביותר השנה. 
 הוא נצפה כ 200 מליון פעמים השנה. 
 הגרף הזה מראה כיצד זה נראה. 
 ובדומה ל "קשת כפולה" זה נראה שזה פשוט צומח משום מקום. 
 אז מה קרה באותו היום? 
 טוב זה היה יום שישי, זה נכון. 
 ואם אתם תוהים על הקפיצות האחרות הן גם היו ימי שישי. 
 אבל מה קרה ביום הזה, יום שישי הזה במיוחד? 
 טוש.0 לקח את זה , הרבה בלוגים התחילו לכתוב על זה. 
 מייקל גי נלסון מה"מיססטרי סיינס טיאטר" היה אחד האנשים הראשונים שפרסם בדיחה על הסרטון הזה בטוויטר. 
 אבל מה שהיה חשוב זה שאדם אחד או קבוצה של יוצרי טעם הביעו דעה והם חלקו אותה עם קהל גדול, מה שגרם להאצת התהליך. 
 ואז נוצרה הקהילה הזו של אנשים שחולקים את הבדיחה הפנימית הזאת והם התחילו לדבר על זה ולעשות עם זה דברים. 
 ועכשיו יש 10,000 פארודיות על "פריידי" ביוטיוב. 
 אפילו במהלך שבעת הימים הראשונים היתה פארודיה לכל יום בשבוע. 
 שלא כמו הבידור החד כיווני של המאה ה 20 שיתוף הפעולה הקהילתי מדבר על כיצד אנחנו לוקחים חלק בתופעה ע"י הפצה שלה או ע"י יצירה של משהו חדש יחד איתה. 
 "ניאן קאט" זאת אנימציה שחוזרת על עצמה עם מוזיקה מחזורית 
 זה זה, פשוט ככה. 
 הסרטון הזה נצפה כ 50 מיליון פעמים השנה. 
 ואם אתם חושבים שזה מוזר, אתם צריכים לדעת שיש גרסא בת שלוש שעות של זה שנצפתה ארבע מיליון פעמים. 
 אפילו חתולים ראו את הסרטון. 
 חתולים צפו בחתולים אחרים צופים בסרטון הזה. 
 אבל מה שחשוב פה זה היצירתיות שזה מפתח בקרב התרבות הגיקית, טקית והאינטרנטית. 
 היו רמיקסים 
 מישהו יצר גרסה ישנה של הסרטון. 
 ואז זה נהיה בינלאומי 
 קהילה שלמה של רמיקסים צמחה סביב זה זה גרם לכך שהסרטון הפך מבדיחה טיפשית למשהו שכולנו יכולים לקחת בו חלק. 
 מכיוון שאנחנו לא רק נהנים מזה עכשיו, אנחנו משתתפים בזה. 
 ומי יכול היה לחזות את זה? 
 מי יכול היה לחזות ש "קשת כפולה" או רבקה בלאק או "ניאן קאט" 
 איזה תסריט היית יכול לכתוב שיכיל את זה בתוכו? 
 בעולם שבו יותר מ 48 שעות של וידיאו מועלים בכל דקה, רק מה שבאמת מיוחד ובלתי צפוי יכול לבלוט כמו הסרטונים האלו. 
 כשחבר שלי אמר לי שאני צריך לראות את הסרטון הנהדר הזה על בחור שמפגין נגד קנסות לאופניים בניו יורק אני מודה שלא התעניינתי יותר מדי. 
 ק.נ: אז קבלתי דו"ח על כך שלא רכבתי בנתיב האופניים, אבל לרוב יש מכשולים שלא נותנים לך לרכב כהלכה בנתיב האופניים. 
 ק.א: בהיותו מופתע לחלוטין והומוריסטי קייסי ניסטאט גרם לרעיון המצחיק שלו לקבל 5 מליון צפיות. 
 ולכן הגישה הזו תופסת לגבי כל דבר חדש ויצירתי שאנחנו עושים. 
 וזה מביא אותנו לשאלה הגדולה. 
 ב.ו: מה זה אומר? 
 אוווו. 
 ק.א: מה זה אומר? 
 יוצרי טעם, שיתוף פעולה יצרתי וקהילתי, והפתעה מוחלטת, אלו הם המאפיינים של מדיה חדשה ושל תרבות מסוג חדש שבה לכל אחד יש גישה והקהל קובע את הפופולריות. 
 כמו שהוזכר קודם אחד הכוכבים הגדולים בעולם כיום, גסטין ביבר, התחיל ביוטיוב. 
 אף אחד לא צריך לתת אור ירוק לרעיון שלך. 
 וכעת כולנו מרגישים שותפים בתרבות הפופ שלנו. 
 ואלו לא מאפיינים של מדיה ישנה והם כבר כמעט ולא מאפיינים את המדיה היום. אבל אלו המאפיינים שיגדירו את תרבות הבידור בעתיד. 
 תודה רבה 


http://www.ted.com/talks/lang/he/tan_le_my_immigration_story.html
ב-2010 עלתה הטכנולוגית טאן לי על בימת TEDGlobal כדי להדגים ממשק חדש ורב-עוצמה. אך היום, ב-TEDxWomen, היא מספרת סיפור אישי מאד: הסיפור של משפחתה - אימה, סבתה ואחותה - שנמלטו מוויטנאם והתחילו בחיים חדשים.
storytelling
1368
טאן לי: סיפור ההגירה שלי
 איך אוכל לספר בעשר דקות על הקשרים שבין נשים משלושה דורות, ועל המקום שכוחם המדהים של קשרים אלה תפס בחייה של ילדה בת ארבע, שמצטופפת יחד עם אחותה הצעירה, אימה וסבתה במשך חמישה ימים ולילות בסירה קטנה בים סין לפני יותר משלושים שנה, קשרים שקנו אחיזה בחייה של אותה ילדה ומעולם לא הירפו -- הילדה שחיה כעת בסן-פרנציסקו ומדברת אליכם כעת? 
 זה איננו סיפור גמור, 
 אלא תצרף שעדיין הולך ומורכב. 
 הבה ואספר לכם על כמה מפיסותיו. 
 דמיינו את הפיסה הראשונה: גבר השורף את מפעל חייו. 
 זהו משורר, מחזאי, אדם שכל חייו היו מאוזנים על קצה של התקווה האחת והיחידה לאיחודה ושחרורה של ארצו. 
 דמיינו אותו בעת כניסת הקומוניסטים לסייגון, והוא ניצב מול העובדה שכל חייו היו בזבוז מוחלט. 
 המלים, ידידותיו משכבר, לועגות לו. 
 הוא התבצר בשתיקתו. 
 הוא כרע ומת תחת נטל ההיסטוריה. 
 זהו סבי. 
 מעולם לא זכיתי להכירו. 
 אבל חיינו הם הרבה יותר מאשר זכרונותינו. 
 סבתי מעולם לא הניחה לנו לשכוח את חייו. 
 חובתי היתה לא לאפשר שחייו יהיו לשווא, והלקח שלמדתי היה, שאכן, ההיסטוריה ניסתה למחוץ אותנו, אך אנו שרדנו. 
 הפיסה הבאה בתצרף היא של סירה עם עלות השחר המחליקה דומם אל הים. 
 אימי, מאי, היתה בת 18 כשאביה מת-- וכבר נשואה דרך שידוך, וכבר אם לשתי בנות. 
 מבחינתה, החיים הצטמצמו למטלה אחת: הבריחה של משפחתה והחיים החדשים באוסטרליה. 
 לא עלה כלל בדעתה שאולי היא לא תצליח. 
 אז אחרי סאגה בת 4 שנים שעולה על כל דמיון, החליקה סירה אל הים במסווה של סירת-דיג. 
 כל המבוגרים הכירו את הסכנות. 
 החשש הגדול ביותר היה מפני שודדי-ים, אונס ומוות. 
 כרוב המבוגרים באותה סירה, אימי נשאה עימה בקבוקון רעל. 
 אם ניתפס, ראשית אחותי ואני, ואחר היא וסבתי, כולנו נשתה את הרעל. 
 זכרונותי הראשונים הם מאותה סירה-- ההלמות הקבועה של המנוע, החרטום הטובל בכל גל, האופק העצום והריק, 
 איני זוכרת את שודדי הים שהגיעו פעמים רבות, אך הוטעו ונרתעו מפני תעוזתם של הגברים בסירתנו, או את המנוע הגווע, ואינו מצליח להתעורר במשך שש שעות. 
 אך אני זוכרת את אורות אסדת הקידוח מול חופי מלזיה ואת הגבר הצעיר שקרס ומת - המסע היה ארוך מדי עבורו - ואת התפוח הראשון שטעמתי, שניתן לי על ידי הגברים באסדת הקידוח. 
 לאף תפוח מאז לא היה אותו טעם. 
 אחרי שלושה חודשים במחנה פליטים, נחתנו במלבורן. 
 והפיסה הבאה של התצרף היא של ארבע נשים משלושה דורות שיוצרות יחד חיים חדשים. 
 השתקענו בפוטסקריי, פרבר של מעמד הפועלים שהרכבו הדמוגרפי היה רבדים של מהגרים. 
 שלא כמו הפרברים המבוססים של המעמד הבינוני, שעל קיומם לא ידעתי דבר, בפוסטקריי לא היתה כל תחושה של השתייכות. 
 הריחות שנישאו מפתחי החנויות היו מכל יתר חלקי העולם. 
 ושברי האנגלית המהוססת הוחלפו בין אנשים שהיה להם דבר אחד במשותף: כולם התחילו מחדש. 
 אימי עבדה בחוות, ואחר בקו ייצור מכוניות, שישה ימים בשבוע במשמרות כפולות. 
 איכשהו היא מצאה זמן ללמוד אנגלית ולרכוש מיומנויות מחשב. 
 היינו עניות. 
 לכל דולר היה שימוש וכל הכשרה נוספת באנגלית ובמתמטיקה זכתה לתקציב, לא משנה על חשבון מה - בדרך כלל על חשבון בגדים חדשים; אלה היו תמיד בגדי יד-שניה. 
 שני זוגות גרביים לבית-הספר, שכל אחד מהם מיועד להסתיר את החורים באחר. 
 תלבושת אחידה שהגיעה עד הקרסוליים, כי היתה אמורה להתאים לנו לשש שנים. 
 ונשמעו גם זמירות נדירות אך צורמניות: "מלוכסנות!" ומידי פעם כתובות קיר: "אסיאתים הביתה!" 
 הביתה לאן? 
 משהו התקשח בתוכי. 
 הצטברה בי נחישות וקול שקט שאמר, "אתעלם מכם." 
 אימי, אחותי ואני ישנו באותה המיטה. 
 אימי היתה מותשת מידי לילה, ובכל זאת סיפרנו זו לזו על יומנו והקשבנו לסבתנו המסתובבת בבית. 
 אימי סבלה מסיוטים מן התקופה בסירה. 
 ומשימתי היתה להישאר ערה עד שהחלו סיוטיה כדי שאוכל להעיר אותה. 
 היא פתחה חנות מחשבים ואחר למדה להיות קוסמטיקאית ופתחה עסק נוסף. 
 והנשים הגיעו עם סיפוריהן אודות גברים שלא יכלו לעשות את המעבר בשל זעמם וחוסר-גמישותם, ועל ילדים בעייתיים הלכודים בין שני העולמות. 
 חיפשנו מילגות ומממנים. 
 הוקמו מרכזים. 
 חייתי בשני עולמות מקבילים. 
 באחד, הייתי הסטודנטית האסייאתית המצויה, בלתי-מתפשרת בתביעות שהצבתי לעצמי. 
 ובשני הייתי חלק מחיים מלאי סכנות, המצולקים באורח טרגי ע"י אלימות, סמים ובידוד. 
 אבל כה רבים זכו לעזרה במרוצת השנים, 
 והודות לכך, בשנתי האחרונה כסטודנטית למשפטים, נבחרתי לאוסטרלית הצעירה של השנה, 
 והושלכתי מפיסה אחת של התצרף לאחרת, ושולי הפיסות לא חפפו. 
 טאן לי, תושבת אלמונית של פוטסקריי, הפכה לטאן לי הפליטה והפעילה החברתית, שמוזמנת להרצות במקומות שאת שימעם לא שמעה ובבתים שאת עצם קיומם מעולם לא שיערה. 
 לא הכרתי את הקודים. 
 לא ידעתי איך משתמשים בסכו"ם. 
 לא ידעתי איך לשוחח על יינות. 
 לא ידעתי איך לדבר על שום דבר. 
 רציתי לסגת אל חיי השגרה ואל הנוחות של הפרבר האפור -- סבתא, אימא ושתי בנות שמסיימות כל יום כפי שעשו כמעט 20 שנה, ומספרות זו לזו את סיפור יומן, ואחר נרדמות - שלושתנו באותה המיטה. 
 אמרתי לאימי שלא אוכל לעמוד בכך. 
 היא הזכירה לי שכעת אני בגילה כשעלתה על אותה סירה. 
 "לא" מעולם היה בגדר אפשרות. 
 "פשוט עשי זאת," אמרה, "ואל תהיי מי שאינך." 
 וכך הרציתי על תעסוקת צעירים ועל חינוך ועל הזנחת השוליים וחסרי הזכויות. 
 וככל שדיברתי גלויות, כך הירבו לפנות אלי בבקשות להרצות. 
 פגשתי אנשים מכל אורחות החיים, וכה רבים מהם עסקו בדברים האהובים עליהם, חיים על גבול אפשרויותיהם. 
 ולמרות שכבר סיימתי את התואר שלי, הבנתי שאינני יכולה לשקוע בקריירה משפטית; 
 חסרה לי עוד פיסה בתצרף. 
 ובה-בעת גם הבנתי שזה בסדר להיות חריגה, זו שמקרוב באה, חדשה בשטח -- ולא רק שזה בסדר, אלא לעתים משהו שיש להודות עליו, אולי מתנה שהעניקה לי אותה סירה. 
 כי להיות אחת מכולם יכול כה בקלות להצר אופקים, יכול כה בקלות לגרום לקבלת הנחות היסוד הפרובינציאליות. 
 עתה כבר הרחקתי מספיק מאזור הנוחות שלי כדי לדעת שאכן, העולם מתפרק, אך לא כפי שחוששים. 
 אפשרויות שלא עלו על הדעת בעבר זכו כעת לעידוד חוצפני. 
 היתה כעת אנרגיה, אופטימיזם שאין לרצותו, תערובת משונה של ענווה והעזה. 
 אז נעניתי לתחושתי הפנימית. 
 קיבצתי סביבי צוות קטן של אנשים שבעיניהם התווית "זה בלתי אפשרי" היא אתגר שאין לעמוד בפניו. 
 במשך שנה היינו חסרי-פרוטה. 
 בסוף כל יום הכנתי סיר מרק ענק וכולנו חלקנו בו. 
 עבדנו עד השעות הקטנות של הלילה. 
 מרבית רעיונותינו היו מטורפים, אך אחדים מהם היו מבריקים, והיתה לנו פריצת-דרך. 
 קיבלתי החלטה לעבור לארה"ב 
 אחרי נסיעה אחת בלבד לכאן. 
 שוב, תחושת-בטן. 
 שלושה חודשים לאחר מכן כבר התמקמתי מחדש, וההרפתקה עודנה נמשכת. 
 אך בטרם אסיים, הבה ואספר לכם על סבתי. 
 היא גדלה בעידן שבו הדת של קונפוציוס היתה הנורמה והמנדרין המקומי היה האיש החשוב. 
 החיים לא השתנו במשך מאות בשנים. 
 אביה מת מעט אחרי לידתה. 
 אימה גידלה אותה בעצמה. 
 בגיל 17 היא הפכה לאשתו השניה של מנדרין אחד, שאימו נהגה להכותה. 
 כשלא זכתה לשום תמיכה מצד בעלה, היא חוללה שערוריה בכך שתבעה אותו לדין וסינגרה על עצמה, ושערוריה עוד יותר גדולה כשזכתה. 
 "בלתי אפשרי" הוכח כשגוי. 
 הייתי במקלחת, בחדר-מלון בסידני ברגע פטירתה, במרחק 1000 ק"מ משם, במלבורן. 
 הבטתי דרך וילון המקלחת וראיתיה עומדת בעבר השני. 
 ידעתי שהיא באה להיפרד. 
 אימי טילפנה אחרי כמה רגעים. 
 ימים מספר לאחר מכן הלכנו למקדש בודהיסטי בפוטסקריי וישבנו סביב ארונה. 
 סיפרנו את סיפוריה והבטחנו לה שאנו עדיין איתה. 
 בחצות הגיע הנזיר ואמר שעליו לסגור את הארון. 
 אימי ביקשה מאיתנו להרגיש את ידה. 
 היא שאלה את הנזיר, "מדוע זה ידה עדיין כה חמה ושאר גופה קר?" 
 "משום שאתן אוחזות בידה מאז הבוקר," ענה. 
 "לא הנחתן לה." 
 אם יש במשפחתי איזה חוסן, הרי שהוא עובר בין הנשים. 
 בהינתן מי שהיינו וכיצד עיצבו אותנו החיים, אנו יכולות עתה לראות שהגברים שהיו עשויים להיכנס לחיינו היו עוצרים בעדנו, 
 והיינו ממהרות מדי להרים ידיים. 
 היום אני רוצה ללדת את ילדי, ואני חושבת על אותה סירה. 
 מי היה מסוגל לקוות לכל זה? 
 ועם זאת אני חוששת מתחושת הפריבילגיה, מקלות החיים, מתחושת ההשתייכות. 
 האם אוכל להעניק להם חרטום-סירה, שטובל בעוז בכל גל, את הלמות המנוע הבלתי-נטרדת והיציבה, את האופק הנרחב שאינו מבטיח דבר? 
 אינני יודעת. 
 אך אם אוכל להעניק להם זאת ועדיין ללוותם בביטחה במסעם, זאת אעשה. 
 טרבור נילסון: אימה של טאן נמצאת איתנו בשורה הרביעית או השישית. 


http://www.ted.com/talks/lang/he/erik_johansson_impossible_photography.html
אריק ג'והנסון יוצר תמונות ראליסטיות של סצנות בלתי אפשריות -- לוכד רעיונות, לא רגעים. בהרצאה השנונה הזו, אמן הפוטושופ מתאר את העקרונות בהם הוא משתמש כדי לגרום למצבים הפנטסטיים האלה להתעורר לחיים, בזמן שמירה על כך שויזואלית הם יהיו אפשריים.
creativity,culture,photography,technology
1353
אריק ג'והנסון: צילום בלתי אפשרי
 אני פה כדי לחלוק את הצילומים שלי. 
 אבל האם זה באמת צילום? 
 מפני, שכמובן, זו תמונה שאתם לא יכולים לצלם עם מצלמה. 
 ועדיין, העניין שלי בצילום התחיל כשקיבלתי את המצלמה הדיגיטלית הראשונה שלי בגיל 15. 
 זה התערבב עם התשוקה הקודמת שלי לאיור, אבל זה היה מעט שונה, מפני שבשימוש במצלמה, התהליך היה בתכנון. 
 וכשאתם מצלמים תמונה עם מצלמה, התהליך מסתיים כשאתם לוחצים על ההדק. 
 אז בשבילי זה הרגיש כאילו צילום הוא יותר להיות בזמן הנכון במקום הנכון. 
 הרגשתי כאילו כל אחד יכול לעשות את זה. 
 אז רציתי ליצור משהו שונה, משהו בו התהליך מתחיל כשאתם לוחצים על ההדק. 
 תמונות כמו זו: בניה שמתרחשת לאורך כביש עמוס. 
 אבל יש לה טוויסט בלתי צפוי. 
 ולמרות זאת, הוא שומרת רמה של מציאותיות. 
 או תמונות כמו אלה -- שתיהן כהות וצבעוניות, אבל כולן עם מטרה משותפת של שמירה על רמת מציאותיות. 
 וכשאני אומר מציאותיות, אני מתכוון למציאות פוטוגרפית. 
 מפני, שכמובן, זה לא משהו שאתם יכולים לצלם באמת, אבל אני תמיד רוצה שזה יראה כאילו אפשר היה לצלם את זה איכשהו כתמונה. 
 תמונות בהן תצטרכו רגע כדי לחשוב כדי להבין את הטריק. 
 אז זה יותר על תפישת הרעיון מאשר תפיסת רגע במציאות. 
 אבל מה הטריק שגורם לזה להראות מציאותי? 
 האם זה משהו בפרטים או הצבעים? 
 האם זה משהו באור? 
 מה יוצר את האשליה? 
 לפעמים הפרספקטיבה היא האשליה. 
 אבל בסופו של דבר, זה מגיע לאיך לפרש את העולם ואיך אפשר להגשים את זה על משטח דו מימדי. 
 זה לא באמת מה שמציאותי, זה מה שאנחנו חושבים שנראה מציאותי באמת. 
 אז אני חושב שהבסיס הוא די פשוט. 
 אני פשוט רואה את זה כפאזל של מציאות בו אתם יכולים לקחת חלקים שונים של המציאות ולחבר אותם כדי ליצור מציאות חלופית. 
 ותנו לי להראות לכם דוגמה פשוטה. 
 פה יש לנו שלושה גופים דמיוניים לחלוטין, משהו שכולנו יכולים להבין כשאנו חיים בעולם תלת מימדי. 
 אבל כשמשלבים אותם בדרך מסויימת, הם יכולים ליצור משהו שעדיין נראה תלת מימדי, כאילו הוא יכול להתקיים. 
 אבל באותו הזמן, אנחנו יודעים שהוא לא. 
 אז אנחנו משטים במוח שלנו, מפני שהמוח שלנו פשוט לא מקבל את העובדה שזה לא באמת הגיוני. 
 ואני רואה את אותו תהליך עם שילוב של תמונות. 
 זה רק באמת שילוב של מציאויות שונות. 
 אז הדברים שגורמים לתמונה להראות מציאותית, אני חושב שזה הדברים שאנחנו לא חושבים עליהם, הדברים שסביבנו בחיים. 
 אבל בשילוב עם תמונות, זה באמת חשוב לקחת בחשבון, מפני שאחרת זה רק נראה לא נכון איכשהו. 
 אז הייתי רוצה להגיד שיש שלושה חוקים פשוטים למלא כדי להשיג תוצאה מציאותית. 
 כמו שאתם יכולים לראות, התמונות האלו לא באמת מיוחדות. 
 אבל משולבות, הן יכולות ליצור משהו כזה. 
 אז החוק הראשון הוא שלתמונות משולבות צריכה להיות אותה הפרספקטיבה. 
 שנית, לתמונות משולבות צריכים להיות אותם תנאי תאורה. 
 ושתי התמונות האלו ממלאות את שני התנאים -- צולמו מאותו הגובה ובאותם תנאי תאורה. 
 השלישי הוא לעשות את זה בילתי ניתן להבחנה איפה כל תמונה מתחילה ונגמרת על ידי העלמת התפר. 
 לעשות את זה בלתי אפשרי להגיד איך התמונה הורכבה. 
 אז על ידי התאמת צבע, ניגודיות ובהירות בגבולות בין התמונות השונות, הוספת פגמים צילומיים כמו עומק שדה, צבעים דהויים ורעש, אנחנו מוחקים את הגבולות בין התמונות וגורמים לזה להראות כמו תמונה אחת, למרות העובדה שתמונה אחת יכולה להכיל בעיקרון מאות שכבות. 
 אז הנה דוגמה נוספת. 
 אפשר לחשוב שזו סתם תמונה של נוף והחלק התחתון עבר עריכה. 
 אבל התמונה הזאת היא מורכבת לחלוטין מתמונות ממקומות שונים. 
 אני אישית חושב שזה בעצם קל יותר ליצור מקום מאשר למצוא מקום, מפני שאז לא צריך להתפשר עם הרעיונות שיש לכם בראש. 
 אבל זה דורש הרבה תכנון. 
 ולקבל את הרעיון הזה בחורף, ידעתי שיש לי כמה חודשים לתכנן את זה, למצוא את המקומות השונים לחתיכות של הפאזל בעיקרון. 
 אז לדוגמה, הדג צולם במסע דייג. 
 החופים ממקום אחר. 
 החלק התת ימי צולם בבור אבן. 
 וכן, אפילו הפכתי את הבית בראש האי לאדום כדי לגרום לזה להראות יותר שוודי. 
 אז כדי להשיג תוצאה ראליסטית, אני חושב שזה מגיע לתכנון. 
 זה תמיד מתחיל עם סקיצה, רעיון. 
 ואז זה לאחד את התמונות השונות. 
 וכאן כל תמונה היא מאוד מתוכננת. 
 ואם אתם עושים עבודה טובה בצילום התמונות, התוצאה יכולה להיות ממש יפיפיה וגם די מציאותית. 
 אז כל הכלים זמינים, והדבר היחידי שמגביל אותנו הוא הדמיון שלנו. 
 תודה לכם. 


http://www.ted.com/talks/lang/he/lucien_engelen_crowdsource_your_health.html
אתם יכולים להשתמש בסמרטפונים שלכם כדי למצוא כספומט, אבל מה אם אתם צריכים דיפיברולטור? ב TEDxMaastricht, לוסיין אנגלן מראה לנו המצאות ברשת שמשנות את הדרך בה אנחנו מצילים חיים, ומציג מפה של דיפיברולטורים מקומיים שנוצרה באמצעות מיקור המונים.
health,health care,medicine,technology
1359
לוסיין אנגלן: מיקור המונים לבריאות שלכם
 הייתי רוצה לדבר אתכם על הסיבה שבגללה הרבה פרוייקטים של בריאות מקוונת נכשלים. 
 ואני באמת חושב שהדבר החשוב ביותר מזה הוא שהפסקנו להקשיב לחולים. 
 ואחד הדברים שעשינו באוניברסיטת רדבאוד הוא למנות מנהלת הקשבה ראשי. 
 לא בדרך ממש מדעית -- היא מגישה כוס קפה או תה ושואלת חולים, משפחה, קרובים, "מה קורה? 
 איך אנחנו יכולים לעזור לכם?" 
 ואנחנו חושבים, אנחנו רוצים לחשוב, שזו אחת מהבעיות העיקריות למה כל -- אולי לא כל -- אבל רוב פרוייקטי הבריאות המקוונים נכשלים, מאז שהפסקנו להקשיב. 
 זה משקל ה WiFi שלי. זה דבר מאוד פשוט. 
 יש לו כפתור אחד, הדלק/כבה. 
 וכל בוקר אני עולה עליו. 
 וכן, יש לי אתגר, כמו שאתם רואים. 
 ואני שם את האתגר שלי על 95 ק"ג. 
 אבל העניין הוא שזה נעשה פשוט כל כך שכל פעם שאני עולה עליו, הוא שולח את המידע שלי גם דרך Google Health. 
 והוא נאסף גם על ידי הרופא הפרטי שלי, כך שהוא יכול לראות מה הבעיה שלי במשקל, לא ברגע שאני צריך תמיכה קרדיולוגית או משהו כזה, אלא גם במבט לאחור. 
 אבל יש עוד דבר. 
 כמו שחלקכם יודעים, יש לי יותר מ4,000 עוקבים בטוויטר. 
 אז כל בוקר אני עולה על משקל ה WiFi שלי ולפני שאני במכונית, אנשים מתחילים לדבר אלי, "אני חושב שאתה צריך ארוחת צהריים קלה היום, לוסיין." 
 אבל זה הדבר הכי נחמד שיכול לקרות, מפני שזה לחץ חברתי, לחץ חברתי שמשתמשים בו כדי לעזור לחולים -- מאחר ואפשר להשתמש בזה לעודף משקל, אפשר להשתמש בו להפסיק עישון אצל חולים. 
 אבל מצד שני, אפשר גם להשתמש בו כדי להוציא אנשים מהכסאות שלהם ולנסות לשתף פעולה בסוג של פעילות משחקית כדי לשלוט יותר בבריאות שלהם. 
 החל מהשבוע הבא, זה בקרוב יהיה זמין. 
 יהיה מין מד לחץ דם קטן מחובר לאייפון או משהו כזה. 
 ואנשים יוכלו, מבתיהם, למדוד את לחץ הדם, לשלוח אותו לרופא שלהם ולבסוף גם לשתף אותו עם אחרים, לדוגמה, עבור מעט יותר ממאה דולר. 
 וזו הנקודה בה פציינטים נכנסים לעמדה ויכולים להחזיר, לא רק את השליטה של עצמם שוב, להיות הקפטן של הספינה של עצמם, אלא גם לעזור למערכת הבריאות מול האתגרים שניצבים מולנו, כמו התפוצצות מחירי טיפולי הבריאות, הביקוש הכפול ודברים כאלה. 
 ליצור טכניקות שקלות לשמוש ולהתחיל עם זה כדי לקבל פציינטים לקבוצה. 
 ואתם יכולים לעשות את זה עם טכניקות כמו זו, אבל גם על ידי עבודת המון. 
 ואחד הדברים שעשינו שהייתי רוצה לחלוק איתכם מוצג בסרטון הקטן הזה. 
 לכולנו יש בקרת ניווט במכונית. 
 אולי אפילו יש לנו את זה בסלולרי. 
 אנחנו יודעים בדיוק איפה כל הכספומטים נמצאים בעיר מאסטריכט. 
 אנחנו יודעים גם היכן כל תחנות הדלק נמצאות. 
 וברור, נוכל למצוא רשתות מזון מהיר. 
 אבל איפה נוכל למצוא את ה AED הקרוב כדי לעזור לחולה הזה? 
 שאלנו ואף אחד לא ידע. 
 אף אחד לא ידע איפה הAED מציל החיים הקרוב ביותר נמצא עכשיו. 
 אז מה שעשינו, הוצאנו לקהל את הולנד. 
 הקמנו אתר ושאלנו את הקהל, "אם תראו AED, בבקשה תכניסו אותו, תגידו לנו איפה הוא, תגידו לנו מתי הוא פתוח," מפני שלפעמים בשעות העבודה הוא סגור, כמובן. 
 ומעל 10,000 AED כבר בהולנד נשלחו ומופו. 
 השלב הבא שעשינו היה למצוא את השימושים לזה. 
 ובנינו אפליקציית אייפד. 
 יצרנו אפליקציה בשביל Layar, מציאות מרובדת, כדי למצוא את ה AED האלה. 
 ובכל פעם שאתם בעיר כמו מאסטריכט ומישהו מתמוטט, אתם יכולים להשתמש באייפון שלכם, ובשבועות הקרובים גם להריץ על טלפונים של מיקרוסופט, כדי למצוא את ה AED הקרוב שיכול להציל חיים. 
 ונכון להיום, אנחנו רוצים להציג את זה, לא רק כ AED4U, שכך נקרא המוצר, אלא גם את AED4US. 
 והיינו רוצים להתחיל את זה ברמה עולמית. 
 ואנחנו מבקשים מכל הקולגות שלנו בשאר העולם, אוניברסיטאות, לעזור לנו למצוא ולעבוד ולהתנהג כמו ציר כדי להוציא לקהל את כל ה AED האלה מסביב לעולם. 
 כך שבכל פעם שאתם בחופשה ומישהו מתמוטט, אולי קרוב שלכם או פשוט מישהו לידכם, תוכלו למצוא את זה. 
 הדבר הנוסף שנרצה לבקש הוא מחברות מסביב לעולם שיוכלו לעזור לנו לאמת את הAED האלה. 
 אלא יכולים להיות שרותי שליחויות או אנשים כבלים לדוגמה, רק לראות אם ה AED שנשלח עדיין במקום. 
 אז בבקשה תעזרו לנו בזה ותנסו לא רק לשפר מעט את הבריאות, אלא לקחת שליטה עליה. 
 תודה לכם. 


http://www.ted.com/talks/lang/he/a_ted_speaker_s_worst_nightmare.html
לקולין רוברטסון הוקצבו 3 דקות על בימת כדי לספר לעולם על פתרון אנרגיית השמש במיקור-המונים שלו לבעיות טיפול רפואי, כשלפתע...
entertainment,performance,performance art
1382
קולין רוברטסון: הסיוט הכי גרוע של מרצה ב-TED
 היום אני עומד לדבר על גילויים בלתי צפויים. 
 אני עובד בתעשיית הטכנולוגיה הסולארית. 
 וחברת ההזנק הקטנה שלי מעוניינת שנכפה את עצמנו על הסביבה בכך שנקדיש תשומת-לב... 
 תשומת-לב לתכנון המוני. 
 זה רק סרטון קצרצר על מה שאנחנו עושים. 
 הא. חכו רגע. 
 ייקח לו רגע לעלות. 
 ובכן אולי -- אנחנו יכולים פשוט לדלג -- אני פשוט אדלג על הסרטון... 
 לא. 
 זה לא... 
 אוקיי. 
 הטכנולוגיה הסולארית היא... 
 נגמר לי הזמן? 
 אוקיי. תודה רבה לכם. 


http://www.ted.com/talks/lang/he/jennifer_pahlka_coding_a_better_government.html
האם ממשלות יכולות לפעול כמו האינטרנט, נטולות הרשאות ופתוחות? המתכנתת והאקטיביסטית ג'ניפר פלקה מאמינה שכן - ושאפליקציות, שנבנות במהירות ובזול, הן דרך חדשה וחזקה לחבר אזרחים לממשלה שלהם - ולשכניהם.
activism,cities,government,technology
1381
ג'ניפר פלקה: לקודד ממשל טוב יותר
 אז לפני כמה שנים התחלתי תוכנית כדי לגרום לכוכבי התכנות והעיצוב לקחת שנה חופש ולעבוד בסביבה אחת שמייצגת פחות או יותר את כל מה שהם צריכים לשנוא; אנחנו גורמים להם לעבוד עבור הממשל. 
 התוכנית נקראת קידוד עבור אמריקה, וזה קצת כמו חיל השלום לגיקים. 
 אנחנו בוחרים כמה עמיתים כל שנה ואנחנו נותנים להם לעבוד עם עיריות. 
 במקום לשלוח אותם לעולם השלישי, אנחנו שולחים אותם לעיריה. 
 ושם הם יוצרים אפליקציות נפלאות, הם עובדים עם אנשי העיריה. 
 אבל מה שהם באמת עושים זה להראות מה אפשר לעשות עם טכנולוגיה היום. 
 אז, הכירו את אל. 
 אל הוא ברז כיבוי בעיר בוסטון. 
 כאן זה נראה כאילו הוא מחפש דייט, אבל מה שהוא באמת מחפש זה מישהו שיגרוף את השלג כשהוא מכוסה, מפני שהוא לא טוב במלחמה באש כשהוא מכוסה בשלג. 
 איך קרה שהוא מחפש עזרה בצורה המאוד מיוחדת הזו? 
 היתה לנו קבוצת עמיתים בבוסטון בשנה שעברה דרך תוכנית קידוד עבור אמריקה. 
 הם היו שם בפברואר, וירד הרבה שלג בפברואר שעבר. 
 והם הבחינו שהעיר לעולם לא מגיעה לפנות את השלג מהברזים האלה. 
 אבל עמית אחד במיוחד, בחור בשם אריק מיכאלס-אובר, הבחין במשהו אחר, וזה שאזרחים מנקים שלג ממדרכות ממש לפני הברזים האלה. 
 אז הוא עשה מה שכל מפתח טוב היה עושה, הוא כתב אפליקציה. 
 זו אפליקציה חמודה וקטנה בה אתם יכולים לאמץ ברז כיבוי. 
 וכך, אתם מסכימים לפנות ממנו את השלג. 
 אם אתם עושים את זה, אתם יכולים לתת לו שם, והוא קרא לראשון אל. 
 ואם אתם לא, מישהו יכול לגנוב לכם אותו. 
 אז יש לזה דינמיקת משחק נחמדה. 
 זו אפליקציה קטנה וצנועה. 
 היא כנראה הכי קטנה מתוך 21 האפליקציות שהעמיתים כתבו בשנה שעברה. 
 אבל היא עושה משהו שאף טכנולוגיה ממשלתית לא עושה. 
 היא מתפשטת ויראלית. 
 יש בחור במחלקת מערכות מידע בעירית הונולולו שראה את האפליקציה והבין שהוא יוכל להשתמש בה, לא לשלג, אלא כדי שאנשים יאמצו סירנת צונאמי. 
 זה מאוד חשוב שאזעקות הצונאמי האלו יעבדו, אבל אנשים גונבים את הסוללות מהן. 
 אז הוא דואג שאנשים יבדקו אותן. 
 ואז סיאטל החליטה להשתמש בזה כדי לגרום לאנשים לנקות ניקוזי סערה סתומים. 
 ושיקגו עכשיו השיקה אותה כדי שאנשים ירשמו לנקות מדרכות משלג. 
 אז עכשיו אנחנו יודעים על תשע ערים שמתכוונות להשתמש בזה. 
 וזה התפשט ממש ללא חיכוך, בצורה אורגנית, טבעית. 
 אם אתם יודעים משהו על טכנולוגיה ממשלתית, אתם יודעים שזה לא איך שזה בדרך כלל עובד. 
 קניית תוכנות בדרך כלל לוקחת כמה שנים. 
 היה לנו צוות שעבד על פרוייקט בבוסטון בשנה שעברה שלקח לשלושה אנשים חודשיים וחצי. 
 זו הייתה דרך בה הורים יוכלו למצוא איזה בתי ספר ציבוריים מתאימים לילדים שלהם. 
 נאמר לנו לאחר מכן שאם היינו עוברים בצינורות המקובלים, זה היה לוקח לפחות שנתיים והיה עולה לפחות שני מליון דולר. 
 וזה כלום. 
 יש פרוייקט במערכת המשפט בקליפורניה עכשיו שעלה עד עכשיו למשלם המיסים שני מיליארד דולר, והוא לא עובד. 
 ויש פרוייקטים כאלה בכל רמה של הממשלה. 
 אז אפליקציה כזו שלוקח כמה ימים לכתוב ואז להפיץ ויראלית, זה סוג של יריית אזהרה למוסדות הממשלה. 
 היא מראה איך ממשלות יכולות לעבוד טוב יותר -- לא יותר כמו חברה פרטית, כמו שאנשים חושבים שהיא צריכה. 
 ואפילו לא כמו חברת טכנולוגיה, אלא יותר כמו האינטרנט עצמו. 
 וזה אומר ללא הרשאות, זה אומר פתוח, זה אומר יצרני. 
 וזה חשוב. 
 אבל מה שיותר חשוב באפליקציה הזו הוא שהיא מייצגת איך דור חדש מטפל בבעיות של הממשל -- לא כבעיה של ממסד מאובן, אלא בעיה של פעולה קבוצתית. 
 וזה חדשות נהדרות, מפני שמסתבר, שאנחנו מאוד טובים בפעילויות קבוצתיות עם טכנולוגיה דיגיטלית. 
 יש קהילה מאוד גדולה של אנשים שבונים את הכלים שאנחנו צריכים כדי לעשות דברים יחד בצורה אפקטיבית. 
 זה לא רק עמיתים של קידוד עבור אמריקה, יש מאות אנשים בכל הארץ שעומדים וכותבים אפליקציות אזרחיות כל יום בקהילות שלהם. 
 הם לא איבדו את האמון בממשל. 
 הם לגמרי מתוסכלים ממנו, אבל הם לא מתלוננים עליו, הם מתקנים אותו. 
 והחבר'ה האלה יודעים משהו שאנחנו איבדנו. 
 וזה שכשמורידים את כל הרגשות על פוליטיקה והתור במשרד הרישוי וכל הדברים האחרים שמכעיסים אתכם, הממשל הוא, בליבו, במילותיו של טים אוריילי, "מה שאנחנו עושים יחד שאנו לא יכולים לעשות לבד." 
 הרבה אנשים ויתרו על הממשל. 
 ואם אתם שייכים לאנשים האלה, הייתי מבקשת שתשקלו מחדש, מפני שדברים משתנים. 
 הפוליטיקה לא משתנה; הממשל משתנה. 
 ובגלל שהממשל בסופו של דבר לוקח את כוחו מאיתנו -- זיכרו "אנחנו האנשים?" -- איך שאנחנו חושבים על זה ישפיע על איך שהשינוי הזה יקרה. 
 לא ידעתי הרבה על הממשל כשהתחלתי את התוכנית הזו. 
 וכמו הרבה אנשים, חשבתי שהממשל עסק בעיקר בלהביא אנשים להבחר. 
 ובכן אחרי שנתיים, הגעתי למסקנה שבעיקר ממשל מקומי, מתעסק באופוסומים. 
 זה מרכז השיחות לשרות ומידע. 
 אליו תגיעו בעיקרון אם תחייגו 311 בעירכם. 
 אם אי פעם תהייה לכם ההזדמנות לעבוד במרכז המענה הקולי של עירכם, כמו שעמיתנו סקוט סילברמן עשה כחלק מהתוכנית -- למעשה, כולם עושים את זה -- תמצאו שאנשים מתקשרים לממשל עם תחום רחב של נושאים, כולל אופוסום שתקוע בבית שלכם. 
 אז סקוט מקבל את השיחה הזו, 
 הוא מקליד אופוסום למאגר המידע הרשמי. 
 הוא לא ממש מקבל משהו. הוא מתחיל עם בקרת בעלי חיים. 
 ולבסוף, הוא אומר, "תראו, אתם יכולים פשוט לפתוח את כל הדלתות בבית ולנגן מוזיקה ממש חזקה ולראות אם הוא הולך?" 
 אז זה עבד. אז בוייה לסקוט. 
 אבל זה לא היה הסוף של האופוסומים. 
 לבוסטון אין רק מרכז טלפוני. 
 יש לה אפליקציה, אפליקצית רשת ומובייל, שנקראת "אזרחים מחוברים". 
 אנחנו לא כתבנו את האפליקציה הזו. 
 זה עבודה של אנשים ממש חכמים במשרד של מכאניקה אורבנית חדשה בבוסטון. 
 אז יום אחד -- זה דיווח אמיתי -- זה הגיע: "אופוסום בפח האשפה שלי. לא יודע אם הוא מת. 
 איך אני נפטר מזה?" 
 אבל מה שקורה עם "אזרחים מחוברים" שונה. 
 אז סקוט דיבר אדם לאדם. 
 אבל ב"אזרחים מחוברים" הכל ציבורי, אז כל אחד יכול לראות את זה. 
 ובמקרה הזה, שכן ראה את זה. 
 והדיווח הבא שקיבלנו אמר, "הלכתי למקום הזה, מצאתי את הפח מאחורי הבית. 
 אופוסום? נמצא. חי? כן. 
 הפכתי את הפח. הלכתי הביתה. 
 לילה טוב אופוסום חמוד." 
 די פשוט. 
 אז זה נפלא. זה הדיגיטלי פוגש את הפיסי. 
 וזו גם דוגמה נפלאה שהממשל נכנס למשחק מיקור המונים. 
 אבל זו גם דוגמה טובה של הממשל כפלטפורמה. 
 ואני לא מתכוונת בהכרח להגדרה הטכנולוגית של פלטפורמה כאן. 
 אני רק מדברת על פלטפורמה לאנשים לעזור לעצמם ולעזור לאחרים. 
 אז אזרח אחד עזר לאזרח אחר, אבל הממשל שיחק תפקיד חשוב פה. 
 הוא חיבר בין שני האנשים האלה. 
 וזה היה יכול לקשר אותם עם שרותים ציבוריים אם זה היה דרוש, אבל שכן הוא אלטרנטיבה טובה וזולה בהרבה לשרות ציבורי 
 כששכן אחד עוזר לאחר, אנחנו מחזקים את הקהילה שלנו. 
 אנחנו מתקשרים לפיקוח על בעלי חיים, זה עולה לנו הרבה כסף. 
 אחד הדברים החשובים שאנחנו צריכים לחשוב עליו בקשר לממשל הוא שזה לא אותו דבר כמו פוליטיקה. 
 ורוב האנשים מבינים את זה, אבל הם חושבים שאחד הוא הקלט לאחר. 
 שהקלט שלנו למערכת הממשלתית הוא בחירה. 
 כמה פעמים בחרנו במנהיג פוליטי -- ולפעמים אנחנו משקיעים הרבה אנרגיה בלבחור מנהיג פוליטי חדש -- ואז אנחנו יושבים ומצפים שהממשל ישקף את הערכים שלנו ויספק את צרכנו, ואז לא הרבה משתנה? 
 זה בגלל שממשל הוא כמו אוקיינוס רחב ופוליטיקה היא השכבה של חמש עשרה סנטימטר העליונים. 
 ומה שמתחת לזה זה מה שאנחנו קוראים לו בירוקרטיה. 
 ואנחנו אומרים את המילה הזו עם כל כך הרבה סלידה. 
 אבל זו הסלידה הזו שמחזיקה את מה ששייך לנו ומשלמים עבורו כמשהו שעובד נגדנו, הדבר האחר, ואז אנחנו מסירים את הכוח מעצמנו. 
 אנשים חושבים שפוליטיקה היא סקסית. 
 אם אנחנו רוצים שהממסד הזה יעבוד בשבילנו, אנחנו נצטרך להפוך את הבירוקרטיה לסקסית. 
 מפני ששם העבודה האמיתית של הממשל מתרחשת. 
 אנחנו צריכים להתחבר למכונה של הממשל. 
 אז זה מה שתנועת OccupytheSEC עשתה. 
 ראיתם את החבר'ה האלה? 
 זו קבוצה של אזרחים מודאגים שכתבו דו"ח מאוד מפורט בן 325 עמודים שהוא תגובה לבקשת ה SEC לתגובה על הצעת החוק לרפורמה כלכלית. 
 זה לא להיות אקטיבי פוליטית, זה להיות אקטיבי בירוקרטית. 
 לאלה מאיתנו שאיבדו תקווה בממשל, הגיע הזמן שנשאל את עצמנו על העולם שאנחנו רוצים להשאיר לילדינו. 
 אתם חייבים לראות את האתגרים העצומים שהם עומדים לעמוד מולם. 
 האם אנחנו באמת חושבים שנגיע לאן שאנחנו רוצים להגיע בלי לתקן את המוסד היחיד שיכול לפעול בשם כולנו? 
 אנחנו לא יכולים ללא ממשל, אבל אנחנו צריכים אותו כדי להיות יותר אפקטיביים. 
 החדשות הטובות הן שהטכנולוגיה מאפשרת לתחם באופן בסיסי את הפעילות של הממשל בדרך בה באמת נוכל לגדול על ידי חיזוק החברה האזרחית. 
 וישנו בחוץ דור, שגדל על האינטרנט, והם יודעים שזה לא קשה לעשות דברים יחד, רק צריך לתכנן את המערכת בצורה הנכונה. 
 הגיל הממוצע של עמית הוא 28, אז אני, בקנאה, מבוגרת כמעט בדור מרובם. 
 זה דור שגדל כשהוא לוקח את קולו כמובן מאליו. 
 הם לא נלחמים את הקרב שאנחנו נלחמים של מי יכול לדבר; כולם מדברים. 
 הם יכולים להביע את דעתם בכל ערוץ בכל זמן, וכך הם עושים. 
 אז כשהם ניצבים בפני הבעיה של ממשל, לא אכפת להם כל כך על השימוש בקולם. 
 הם משתמשים בידיהם. 
 הם משתמשים בידיהם לכתוב אפליקציות שגורמות לממשל לעבוד טוב יותר. 
 והאפליקציות האלה נותנות לנו להשתמש בידינו כדי לשפר את הקהילות שלנו. 
 זה יכול להיות גירוף שלג מברז הכיבוי, ניכוש עשבים, הפיכת פח כדי לשחרר אופוסום שבתוכו. 
 ובהחלט, היינו יכולים לגרוף החוצה את ברזי הכיבוי האלה מאז ומעולם, והרבה אנשים עושים כך. 
 אבל האפליקציות האלה הן כמו תזכורות דיגיטליות קטנות שאנחנו לא רק צרכנים, ואנחנו לא רק צרכנים של ממשל, משלמים את המיסים שלנו ומקבלים שרותים. 
 אנחנו יותר מזה, אנחנו אזרחים. 
 ואנחנו לא הולכים לתקן את הממשל עד שנתקן את האזרחות. 
 אז השאלה שיש לי לכולכם כאן: כשזה מגיע לדברים הגדולים, החשובים שאנחנו צריכים לעשות יחד, כולנו יחד, האם נהייה רק קהל של קולות, או שגם נהייה קהל של ידיים? 
 תודה לכם. 


http://www.ted.com/talks/lang/he/danny_hillis_back_to_the_future_of_1994.html
מנבכי ארכיון טד, דני הילס חולק תיאוריה מסקרנת על איך ולמה שינוי טכנולוגי שמתחולל נראה מואץ, ע"י קישורו לאבולוציה של החיים עצמם. טכניקת המצגתבה הוא משתמש נראית אולי מיושנת, אבל הרעיונות שהוא מתאר רלוונטיים כתמיד.
future,science,technology
1346
דני הילס: בחזרה לעתיד 
 כיוון שאני בד"כ נוטל על עצמי את התפקיד של אחד שמנסה להסביר לאנשים כמה נפלאות הולכות להיות, הטכנולוגיות החדשות שיגיעו, וחשבתי שכיוון שאני בין חברים פה, אומר לכם את מה שאני באמת חושב ואנסה להסתכל לאחור ולהבין מה באמת קורה פה עם הקפיצות הטכנולוגיות המדהימות האלה שנראה שקורות כ"כ מהר שקשה לעקוב אחריהן. 
 אז אתחיל ואציג רק שקופית טכנולוגית משעממת אחת. 
 ואז, אז אם תוכל להראות את השקופית. 
 זאת רק שקופית אקראית שליקטתי מהתיק שלי. 
 מה שאני רוצה להראות לכם הוא לא דווקא את הפרטים שבשקופית, אלא את הצורה הכללית שלה. 
 במקרה זאת שקופית המתארת ניתוח שאנו עורכים על עוצמת מיקרו-מעבדי "ריסק" לעומת העוצמה של רשתות מקומיות. 
 והדבר המעניין בה הוא ששקופית זו, כמו כ"כ הרבה שקופיות טכנולוגיה אחרות להן אנו רגילים, היא סוג של קו ישר על עקומת סמי-לוג 
 במילים אחרות, כל מדרגה כאן מייצגת סדר גודל בסקאלת ביצועים 
 וזה דבר חדש שאנו מדברים עליו בטכנולוגיה על עקומות סמי-לוג. 
 משהו ממש מוזר קורה כאן. 
 וזה מיסודו מה שאני עומד לדבר עליו. 
 כך, אם תוכל להעלות את האורות. 
 אם תוכל להעלות את האורות גבוה יותר, משום שאני עומד כאן להשתמש בפיסת נייר. 
 כעת, מדוע אנחנו משרטטים עקומות טכנולוגיה בעקומות סמי-לוג? 
 טוב התשובה היא, אם הייתי משרטט זאת על עקומה רגילה היכן, שיש למשל, אלו הן שנים, זה זמן מסוג כלשהו, וזוהי מידה כלשהי של טכנולוגיה שאני מנסה לשרטט בגרף, הגרף נראה מטופש כלשהו. 
 הם משהו כמו זה. 
 והם לא אומרים לנו הרבה. 
 כעת אם אני משרטט גרף, לדוגמא טכנולוגיה אחרת כלשהי, נניח טכנולוגיית תחבורה, על עקומת סמי-לוג, זה ייראה מאד טפשי, זהייראה כמו קו שטוח. 
 אבל כשקורה משהו כזה, דברים משתנים מבחינה איכותית. 
 כך שאם טכנולוגיית תחבורה היתה מתקדמת במהירות כמו טכנולוגיית מיקרו-מעבד אז מחרתיים הייתי יכול להיכנס למונית ולהיות בטוקיו ב-30 שניות 
 זה לא מתקדם כך. 
 ואין שום תקדים לכך בהיסטוריית התפתחות הטכנולוגיה של סוג זה של התפתחות בהזנה עצמית שבה מתקדמים לפי סדרי גודל כל כמה שנים. 
 כעת השאלה שהייתי רוצה לשאול היא, אם אתם מסתכלים במעריכי עקומות אלו הן לא נמשכות לנצח. 
 הדברים פשוט לא יכולים להמשיך להשתנות מהר כפי שהם. 
 אחד משני דברים עומד לקרות. 
 או שזה עומד להיות סוג של עקומת S קלסית כזו, עד שמשהו שונה בתכלית יגיע, או אולי זה יעשה את זה. 
 זה בערך כל מה שהוא יוכל לעשות. 
 כעת, אני אופטימיסט, אז אני איכשהו חושב שזה כנראה הולך לעשות משהו כמו זה. 
 אם כך, זה אומר שאנחנו באמצע ממש כעת של שינוי. 
 אנחנו משהו כמו על הקו הזה במעבר מהדרך שבה העולם נהג להיות לדרך חדשה כלשהי שבה העולם נמצא. 
 וכך, מה שאני מנסה לשאול, מה ששאלתי את עצמי, הוא מהי דרך חדשה זו שהעולם נמצא בה? 
 מהו מצב חדש זה שהעולם הולך לקראתו? 
 משום שהמעבר נראה מאד, מאד מבלבל כאשר אנחנו מצויים באמצעיתו. 
 כעת, כשהייתי ילד שגדל, העתיד היה סוג של שנת 2000, ואנשים נהגו לדבר על מה יקרה בשנת 2000. 
 כעת מתקיים דיון שבו אנשים מדברים על העתיד, ואתם שמים לב לכך שהעתיד הוא עדיין על שנת 2000. 
 זה הכי רחוק שאנחנו מגיעים. 
 כך, במילים אחרות, העתיד התכווץ משהו בשנה אחת, כל שנה לאורך כל ימי חיי. 
 כעת, נראה לי שזה משום שכולנו מרגישים שמשהו קורה שם. 
 השינוי קורה. כולנו יכולים להרגיש בזה. 
 ואנחנו יודעים שזה פשוט לא כל כך הגיוני לעסוק בניתוח 30, 50 שנים קדימה משום שהכל עומד להיות כה שונה שאומדן פשוט של מה שאנו עושים פשוט אינו היגיוני כלל. 
 כך שמה שהייתי רוצה לדבר עליו הוא מה שזה יוכל להיות, מה יהיה השינוי שאנחנו עומדים לעבור. 
 כעת, על מנת לעשות זאת אני עומד לדבר על אוסף דברים שבאמת לא קשורים לטכנולוגיה ולמחשבים. 
 משום שאני חושב שהדרך היחידה להבין זאת היא באמת ללכת אחורה ולהתבונן בדברים בסקאלת זמן ארוכה. 
 כך שסקאלת הזמן שבה שהייתי רוצה להתבונן בזה הוא סקאלת הזמן של החיים על פני האדמה 
 כך, אני חושב שתמונה זו מתקבלת על הדעת אם מסתכלים בה כמה מיליארד שנים בכל פעם. 
 אז אם הולכים אחורה משהו כמו 2.5 מיליארד שנים, הארץ היתה גוש סלע גדול וסטרילי זה עם כימיקלים רבים שצפים סביבו. 
 ואם תתבוננו בדרך שכימיקלים אלה התארגנו, אנחנו מתחילים לקבל רעיון טוב מאד על הדרך שבה הם עושים זאת. 
 ואני חושב שיש תאוריות שמתחילות להבין כיצד זה החל עם רנ"א, אבל אני עומד לספר סיפור פשוט על זה, שזה, שבזמן ההוא היו טיפות שמן קטנות שצפו סביב עם כל מיני מרשמים שונים של כימיקלים בתוכן. 
 ולחלק מטיפות שמן אלו היה הרכב מיוחד של כימיקלים בתוכן שגרם להן לשלב לתוכן כימיקלים מבחוץ ולהגדיל את טיפות השמן. 
 ואלו שהיו כאלו החלו להתפצל ולהתחלק. 
 ואלו היו במובן מסוים הצורות הכי פרימיטיביות של תאים, טיפות שמן קטנות אלו. 
 אבל עתה טיפות שמן אלו לא היו באמת חיות, כפי שאנו אומרים זאת כעת, משום שכל אחת מהן היתה מרשם אקראי של כימיקלים. 
 ובכל פעם שזה התחלק, הם נחלקו באופן שהוא לחלוקה לא שווה של הכימיקלים שבתוכן. 
 וכך, כל טיפה היתה שונה מעט 
 למעשה, הטיפות שהיו שונות כך שזה גרם להם להיות טובות יותר בהכללת כימיקלים שסביבן, גדלו יותר, והכלילו יותר כימיקלים והתחלקו יותר. 
 כך שאלו שנטו לחיות יותר זמן זכו לביטוי גדול יותר. 
 כעת, זה פשוט סוג של צורה כימית פשוטה מאד של חיים, אבל הדברים נעשו מעניינים כאשר טיפות אלו למדו תכסיס של אבסטרקציה. 
 איכשהו בדרכים שאנחנו לא ממש מבינים, טיפות קטנות למדו לכתוב מידע. 
 הם למדו לרשום את המידע שהיה המרשם של התא לסוג של כימיקל מיוחד שנקרא ד.נ.א. 
 כך, במילים אחרות, הם פיתחו בסוג זה של דרך אבולוציונית לא מודעת צורה של רישום שאיפשרה להם לרשום את מה שהם היו, כך שאופן זה של רישום יוכל להיות מועתק. 
 הדבר המופלא הוא שנראה שאופן כתיבה זה נשאר יציב מאז שהוא התפתח לפני שניים וחצי מיליארד שנה. 
 לאמיתו של דבר, המרשם של מה שאנחנו, הגנים שלנו, הוא בדיוק אותו קוד ואותו אופן של רישום. 
 למעשה, כל יצור חי נרשם בדיוק באותה מערכת של אותיות ובאותו קוד. 
 למעשה, אחד הדברים שעשיתי רק למטרות שעשוע הוא שאנו יכולים כעת לכתוב דברים באותו קוד. 
 ויש לי כאן מעט, 100 מיקרוגרמים של אבקה לבנה, שאני מנסה להסתיר מעיני אנשי הביטחון בנמלי התעופה. 
 אבל יש בה -- מה שעשיתי הוא, לקחתי את הקוד -- לקוד יש אותיות סטנדרתיות שאנו משתמשים בהן כדי לסמל זאת -- וכתבתי את כרטיס הביקור שלי על פני פיסת די.אנ.אי והגדלתי אותו פי 10 בחזקת 22 פעמים. 
 כך שאם מישהו ירצה 100 מיליון העתקים של כרטיס הביקור שלי, יש לי הרבה ממנו עבור כל אחד באולם זה, ולמעשה לכל אחד בעולם, וזה ממש כאן. 
 אילו הייתי באמת אגואיסט, הייתי שם זאת לתוך וירוס ומשחרר אותו באולם. 
 אם כן מה היה הצעד הבא? 
 לרשום את הד.נ.א. היה צעד מעניין. 
 וזה גרם לתאים האלה -- להיות מרוצים למשך עוד מיליארד שנים. 
 אבל אז קרה צעד באמת מעניין שהדברים הפכו להיות שונים לגמרי, והוא שתאים אלה התחילו התחילו לתקשר ולהחליף ביניהם אינפורמציה , כך שהם הפכו להיות מושבות תאים. 
 אינני יודע אם אתם יודעים זאת אבל בקטריה יכולה למעשה להחליף ד.נ.א. 
 כעת, משום כך, למשל התפתחה עמידות לאנטיביוטיקה . 
 בקטריה מסוימת למדה כיצד להישמר מפניצילין, ואיכשהו יצרה של מידע ד.נ.א עצמי קטן יחד עם בקטריות אחרות, וכעת יש לנו הרבה בקטריות עמידות לפניצילין, משום שבקטריה מתקשרת 
 כעת, מה שסוג תקשורת זו מאפשרת זה למושבות להיווצר שבמובן מסוים היו יחד באותה סירה, הן היו סינרג'יסטיות. 
 כך שהן שרדו או שהן נכשלו יחד, מה שאומר שאם מושבה היתה מאד מצליחה כל היחידים במושבה התרבו יותר וזכו להעדפה אבולוציונית. 
 כעת, נקודת המעבר קרתה כאשר מושבות אלו התקרבו כל כך שלמעשה הן התחברו יחד והחליטו לרשום את המרשם המלא עבור המושבה יחד על שרשרת די.אנ.איי. 
 וכך השלב הבא המעניין בחיים ארך בערך עוד מיליארד שנים. 
 ובשלב זה יש לנו מושבות רב-תאיות, מושבות של הרבה סוגי תאים, שעובדים יחד כאורגניזם אחד. 
 והאמת, אנחנו הננו כאלו מושבות רב-תאיות. 
 יש לנו הרבה תאים שאינם קיימים יותר לעצמם. 
 תא העור שלך באמת חסר תועלת ללא תא לב, תא שריר, תא מוח וכו'. 
 כך שמושבות אלו החלו להתפתח וכך הרמה המעניינת שבה האבולוציה התרחשה לא הייתה יותר התא אלא המושבה שאנו קוראים לה אורגניזם. 
 כעת, הצעד הבא שקרה הוא שבתוך מושבות אלו. 
 מושבות תאים אלו, שוב החלו לעשות אבסטרקציה של מידע 
 והם החלו לבנות את המבנים המיוחדים שלהם וכל מה שעשו היה לעבד מידע בתוך המושבה 
 ואלה הם המבנים העצביים. 
 כך שנוירונים הם המנגנון שמעבד מידע שמושבות תאים אלו בנו. 
 ולמעשה, הם החלו לקבל מומחים במושבה ומבנים מיוחדים שהיו אחראים לרישום, להבנה, ללמידת מידע 
 ואלה היו המוחות ומערכת העצבים של מושבות אלו. 
 וזה נתן להם יתרון אבולוציוני. 
 משום שבנקודה זו, כפרט -- למידה יכולה להתרחש בתוך טווח זמן של אורגניזם יחיד. במקום במשך זמן אבולוציוני 
 כך שאורגניזם יוכל, לדוגמא ללמוד לא לאכול סוג מסוים של פרי משום שטעמו היה רע והוא נעשה חולה בפעם האחרונה שאכל אותו. 
 זה יכול היה לקרות בתוך תקופת חיים של אורגניזם יחיד, בעוד שקודם הם בנו מבנים מיוחדים לעיבוד מידע, שהיו יכולים להילמד בדרך אבולוציונית לאורך מאות אלפי שנים על ידי יחידים שמתו לאחר שאכלו סוג זה של פרי. 
 אז מערכת העצבים הזו, העובדה שהם בנו מבני מידע מיוחדים אלה האיצה מאוד את כל תהליך האבולוציה. 
 משום שאבולוציה יכולה כעת לקרות בתוך היחיד. 
 זה יכול לקרות בלימוד סולמות זמן. 
 אבל אז מה שקרה היה שהיחידים פיתחו, כמובן תכסיסי תקשורת 
 ולדוגמא, הגירסה המתוחכמת ביותר שאנו מודעים לה היא השפה האנושית. 
 זו באמת המצאה מדהימה ביותר אם תחשבו על זה. 
 כאן עולה בראשי רעיון מאוד מבולגן, מסובך, ומבולבל. 
 אני יושב כאן ומשמיע באופן בסיסי קולות נהימה, בתקווה לבנות רעיון מבולגן ומבולבל דומה בתוך ראשי שיעלה איזושהי אנלוגיה לכך. 
 אבל אנחנו לוקחים משהו מאוד מסובך, הופכים אותו לקול, לרצפים של קולות, ויוצרים משהו מאד מורכב בתוך המוח שלנו. 
 כך שזה כעת מאפשר לנו להתחיל להפעיל את התפקוד כאורגניזם יחיד. 
 וכך, למעשה, מה שעשינו הוא שאנו, האנושות התחלנו לעשות אבסטרקציה 
 אנו עוברים דרך אותם שלבים שאורגניזמים מרובי-תאים עברו דרכם -- עושים אבסטרקציה של שיטות הרישום שלנו, בהצגה, בעיבוד מידע. 
 כך למשל, המצאת השפה היתה צעד קטן בכיוון זה. 
 טלפוניה, מחשבים, קלטות, תקליטורים וכדומה הם כולם מנגנוני ההתמקצעות שלנו שכעת בנינו בתוך החברה שלנו כדי לטפל במידע זה. 
 וכל זה מקשר אותנו יחד למשהו הרבה יותר גדול והרבה יותר מהיר ומסוגל להתפתח מאשר מה שהיינו לפני כן. 
 אז עכשיו, האבולוציה יכולה לקרות בסולם של מיליונית-שניה. 
 וראיתם את הדוגמה האבולוציונית הקטנה של TY שעשה סוג של מעט אבולוציה בתוכנית הקונבולוציה מול עיניכם. 
 אז עכשיו אנחנו שוב האצנו מעלה את סקאלות הזמן. 
 אז השלבים הראשונים של הסיפור שסיפרתי לכם עליו ארך מיליארד שנים ליחידה. 
 והצעדים הבאים, כמו מערכות העצבים והמוחות, ארכו כמה מאות מיליוני שנים. 
 ואז הצעדים הבאים, כמו השפה וכן הלאה, ארכו פחות ממיליון שנים. 
 והצעדים הבאים האלה, כמו אלקטרוניקה, נראה שארכו רק כמה עשרות שנים. 
 והתהליך ניזון מעצמו והופך, אוטוקטליטי, שאני מניח, שהיא המילה לכך- כאשר משהו מתגבר את קצב השינוי שלו. 
 ככל שהוא משתנה יותר, כך הוא משתנה מהר יותר. 
 ואני חושב שזה מה שאנחנו רואים כאן בפיצוץ זה של עקומה. 
 אנו רואים תהליך זה שב ומזין את עצמו. 
 עכשיו אני מעצב מחשבים כדי להתפרנס, ואני יודע כי המנגנונים שבהם אני משתמש כדי לעצב מחשבים לא היו אפשריים ללא התפתחויות האחרונות במחשבים. 
 אז עכשיו, מה שאני עושה הוא שאני מעצב אובייקטים בכזו מורכבות שזה באמת בלתי אפשרי עבורי לעצב במובן המסורתי. 
 אני לא יודע מה עושה כל טרנזיסטור במכשיר חיבור. 
 ישנם מיליארדים כאלה. 
 במקום זה, מה אני עושה ומה עושים המעצבים ב"סינקינג משינז" הוא שאחנו חושבים ברמה מסוימת של הפשטה ולאחר מכן אנו מוסרים זאת למכשיר והמכשיר לוקח אותו אל מעבר למה שאי פעם נוכל, הרבה יותר רחוק ומהר יותר מאשר אי פעם נוכל. 
 ולמעשה, לפעמים הם עושים זאת בשיטות שאנחנו אפילו לא ממש מבינים. 
 אחת השיטות שהיא מעניינת במיוחד שאני משתמש בה הרבה בזמן האחרון היא האבולוציה עצמה. 
 אז מה שאנחנו עושים הוא ששמנו בתוך המכשיר תהליך של אבולוציה שקורה על סרגל זמן של מיליונית-שנייה 
 כך למשל, במקרים הקיצוניים ביותר, אנו יכולים למעשה לפתח תוכנית על-ידי כך שמתחילים עם רצפים אקראיים של הוראות. 
 נניח, "מחשב, האם תוכל בבקשה לעשות מאה מיליון רצפים אקראיים של הוראות. 
 עכשיו תוכל בבקשה להפעיל את כל הרצפים האקראיים של ההוראות, להפעיל את כל התוכניות האלה ולבחור את אלה שהגיעו הכי קרוב כדי לעשות את מה שרציתי." 
 אז במילים אחרות, אני מגדיר את מה שרציתי. 
 נניח שאני רוצה למיין מספרים, כדוגמה פשוטה עשיתי את זה. 
 אז מצא עבורי את התוכניות שמגיעות הכי קרוב למיון מספרים. 
 אז כמובן, רצפים אקראיים של הוראות אינם מאוד סבירים כדי למיין מספרים, כך שאף אחד מהם לא באמת יעשה זאת. 
 אבל אחד מהם, במזל, עשוי לשים שני מספרים בסדר הנכון. 
 ואני אומר, "מחשב, בבקשה קח עכשיו את 10 האחוזים של הרצפים האקראיים שעשו את העבודה הטובה ביותר. 
 שמור אותם. הרוג את השאר. 
 ועכשיו בואו ונשחזר את אלה שמיינו מספרים הכי טוב. 
 ובואו נשחזר אותם בתהליך של רקומבינציה באופן אנלוגי לרבייה." 
 קח שתי תוכניות, והן מייצרות ילדים על ידי החלפת הסב-רוטינות שלהם, והילדים מקבלים בירושה את תכונות הסב-רוטינות של שתי התוכניות. 
 אז יש לי עכשיו דור חדש של תוכניות שמיוצרות על ידי שילובים של התוכניות שעשו עבודה מעט טובה יותר. 
 אומרים, "אנא חזור על תהליך זה." 
 דרג אותם שוב. 
 הצג כמה מוטציות אולי. 
 ונסה זאת שוב בשביל דור אחר. 
 טוב, כל אחד מדורות אלה פשוט אורך כמה אלפיות השניה. 
 אז אני יכול לעשות את המקבילה של מיליוני שנים של אבולוציה על כך בתוך המחשב בדקות ספורות, או במקרים מורכבים, תוך שעות ספורות. 
 בסופו של דבר זה אני מסיים עם תוכניות מושלמות לחלוטין במיון מספרים. 
 למעשה,הן תוכניות הרבה יותר יעילות מתוכניות שיכולתי אי-פעם לכתוב בכתב יד. 
 עכשיו אם אני מסתכל על תוכניות אלה, אני לא יכול לומר לכם איך הן עובדות. 
 ניסיתי להסתכל עליהם ולספר לכם איך הן עובדות. 
 הן תוכניות מעורפלות, מוזרות. 
 אבל הן עושות את העבודה. 
 ולמעשה, אני יודע, אני לגמרי בטוח שהן עושות את העבודה מכיוון שהן באות מקו של מאות אלפי תוכניות שעשו את העבודה. 
 למעשה, החיים שלהם תלויים בכך שיעשו את העבודה. 
 טסתי פעם אחת ב-747 עם מרווין מינסקי, והוא שולף כרטיס ואומר: "הו ראה. הסתכל על זה. 
 זה אומר, ' למטוס זה יש מאות אלפי חלקים זעירים שעובדים יחד כדי שתהיה לך טיסה בטוחה.' האין זה גורם לך להרגיש בטוח? " 
 למעשה, אנו יודעים כי תהליך ההנדסה אינו פועל היטב כאשר זה נהיה מסובך. 
 אז אנחנו מתחילים לסמוך על מחשבים כדי לעשות תהליך שונה מאוד מהנדסה. 
 והוא מאפשר לנו לייצר דברים עם הרבה יותר מורכבות מאשר הנדסה רגילה מאפשרת לנו לייצר. 
 ובכל זאת, אנחנו לא מבינים מספיק את האפשרויות של זה. 
 אז במובן מסוים, זה מקדים אותנו. 
 אנו משתמשים כעת בתוכניות אלה כדי לעשות מחשבים הרבה יותר מהירים כך שנוכל להפעיל תהליך זה הרבה יותר מהר. 
 כך שהוא מזין חזרה את עצמו. 
 הדבר הופך להיות מהיר יותר וזו הסיבה לדעתי שזה נראה כל כך מבלבל. 
 כי כל הטכנולוגיות האלו שבות ומזינות את עצמן מעצמן. 
 אנחנו ממריאים. 
 ומה שאנחנו הוא, שאנחנו נמצאים בנקודה בזמן שהיא אנלוגית לתהליך שבו אורגניזמים חד תאיים הפכו לאורגניזמים רב-תאיים. 
 אז אנחנו אמבות ואיננו יכולים ממש להסביר מה לעזאזל הדבר הזה שאנחנו יוצרים. 
 אנחנו ממש באותה נקודת מעבר. 
 אבל אני חושב שבאמת יש משהו שבא אחרינו. 
 אני חושב שזה מאוד מתנשא מצדנו לחשוב שאנחנו המוצר הסופי של האבולוציה. 
 ואני חושב שכל אחד מאיתנו כאן הוא חלק בהפקה של מה שלא יהיה הדבר הבא. 
 אז מגיעה ארוחת הצהריים, ואני חושב שאפסיק בנקודה זו, לפני שיראו לי את הדלת החוצה. 


http://www.ted.com/talks/lang/he/shilo_shiv_suleman_using_tech_to_enable_dreaming.html
האם הטכנולוגיה שלנו -- המכשירים הסלולריים שלנו ואייפודים ומצלמות -- גרמו לנו להפסיק לחלום? האומנית הצעירה שיילו שיב סולימן אומרת שלא, כשהיא מדגימה את "קהויה", הספר החדש שלה לטטיפד, שלוקח אותנו לריחוף בעולם קסום ב 7 דקות של יצירתיות טהורה.
art,creativity
1366
שיילו שיב סולימן: שימוש בטכנולוגיה כדי לאפשר חלומות
 הסיפור שלי מתחיל ממש פה למעשה ברג'הסטן בערך לפני שנתיים. 
 הייתי במדבר, מתחת לשמים זרועי כוכבים עם הזמרת הסופית מוחטיאר עלי. 
 והיינו בשיחה על איך ששום דבר לא השתנה מאז הסיפור ההודי העתיק "המהבהרטה." 
 אז בזמנו, כשאנו ההודים רצינו לטייל היינו קופצים על כרכרה והיינו טסים בשמיים. 
 עכשיו אנחנו עושים אותו הדבר עם מטוסים. 
 בזמנו, עם ארג'ונה, הנסיך ההודי הלוחם הגדול, כשהוא היה צמא, הוא היה לוקח קשת, הוא היה יורה לאדמה ומים היו יוצאים. 
 עכשיו אנחנו עושים אותו הדבר עם מקדחים ומכונות. 
 המסקנה שהגענו אליה היתה שקסם הוחלף במכונות. 
 וזה עשה אותי מאוד עצובה. 
 מצאתי את עצמי נעשית מעט טכנופובית. 
 הייתי מבועותת מהרעיון שאאבד את היכולת להנות ולהעריך את השקיעה בלי המצלמה עלי, בלי לצייץ לחברים על זה. 
 וזה הרגיש כאילו הטכנולוגיה צריכה לאפשר קסם, לא להרוג אותו. 
 כשהייתי ילדה קטנה, סבי נתן לי את שעון הכיס הקטן והכסוף שלו. 
 והפיסה הזו של טכנולוגיה בת 50 שנה הפכה לדבר הקסום ביותר בשבילי. 
 היא הפכה למפלט מוזהב לעולם מלא פירטים וספינות טרופות ותמונות בדמיון שלי. 
 אז הרגשתי כאילו הטלפונים הסלולריים שלנו והשעונים המתוחכמים שלנו והמצלמות שלנו עצרו אותנו מלחלום. 
 הם עצרו את ההשראה שלנו. 
 אז קפצתי פנימה, קפצתי לעולם הטכנולוגיה הזה, כדי לראות איך הוא יכול לאפשר קסם בניגוד ללהרוג אותו. 
 איירתי ספרים מאז שהייתי בת 16. 
 אז כשראיתי את האייפד, ראיתי אותו כמכשיר סיפור סיפורים שיכול לחבר קוראים מסביב לעולם. 
 הוא יכול לדעת איך אתם מחזיקים אותו. 
 הוא יכול לדעת איפה אנחנו. 
 הוא מביא יחד תמונה וטקסט ואנימציות וצלילים ומגע. 
 סיפור סיפורים הופך ליותר ויותר רב חושי. 
 אבל מה אנחנו עושים עם זה? 
 אז אני למעשה רק אפתח את קוהיה, אפליקציה אינטראקטיבית לאייפד. 
 אז היא אומרת, "הניחו את אצבעותיכם עם כל אור." 
 ואז -- היא אומרת, "הקופסה הזו שייכת ל...." אז אני מקלידה את שמי. 
 ולמעשה אני הופכת לדמות בספר. 
 בנקודות שונות, ומכתב קטן יורד אלי -- והאייפד יודע איפה אתם גרים בגלל הGPS -- שלמעשה ממוען אלי. 
 הילדה שבי ממש מתרגשת מהאפשרויות האלה. 
 עכשיו דיברתי הרבה על קסם. 
 ואני לא מתכוונת למכשפים ודרקונים, אני מתכוונת לקסם ילדות, הרעיונות האלה שלכולנו היו כילדים. 
 הרעיון של גחליליות בצנצנת, מסיבה כלשהי, תמיד היה מרגש בשבילי. 
 אז כאן צריך להטות את האייפד שלך, להוציא את הגחליליות. 
 והן בעצם מאירות את דרככם לאורך הספר. 
 רעיון נוסף שממש עניין אותי כילדה היה שכל הגלסיה תוכל להיות מוכלת בתוך גולה אחת. 
 אז כאן, כל ספר וכל עולם הופך לגולה קטנה שאני גוררת פנימה למכשיר הקסום הזה בתוך המכשיר. 
 והוא פותח מפה. 
 מאז ומתמיד, לכל סיפרי הפנטזיה היו מפות, אבל המפות האלו היו סטטיות. 
 זו מפה שגדלה וזוהרת והופכת לניווט שלכם בהמשך הספר. 
 היא מגלה את עצמה לכם גם בנקודות מסויימות בספר. 
 אז אני פשוט אכנס. 
 דבר נוסף שלמעשה מאוד חשוב לי הוא ליצור תוכן הודי אבל עכשיוי. 
 כאן, אלה האפסרס. 
 אז כולנו שמענו על פיות וכולנו שמענו על נימפות, אבל כמה אנשים מחוץ להודו יודעים על המקבילות ההודיות שלהן, האפסרות? 
 האפסרות המסכנות האלה היו לכודות בתוך המגורים של אינדרה אלפי שנים בספר עתיק ועבש. 
 אז אנחנו מחזירים אותן בסיפור עכשוי לילדים. 
 וסיפור שלמעשה מטפל בנושאים חדשים כמו המשבר הסביבתי. 
 ואם מדברים על המשבר הסביבתי, אני חושבת שבעיה גדולה שהיתה ב10 השנים האחרונות היא שילדים היו נעולים בתוך החדרים שלהם, דבוקים למחשב שלהם, הם לא היו מסוגלים לצאת. 
 אבל עכשיו עם טכנולוגיה ניידת, אנחנו יכולים למעשה לקחת את ילדינו החוצה אל עולם הטבע עם הטכנולוגיה שלהם. 
 אחת מהאינטראקציות עם הספר היא שאתם נשלחים למסע בו אתם צריכים לצאת החוצה, לקחת את המצלמה על האייפד ולצלם תמונות של עצמים טבעיים שונים. 
 כשהייתי ילדה, היו לי אוספים רבים של מקלות ואבנים וחלוקי נחל וקונכיות. 
 ואיכשהו ילדים לא עושים את זה יותר. 
 אז בהחזרת מנהג הילדות הזא, אתם צריכים לצאת החוצה ובפרק אחד, לצלם פרח ואז לתייג אותו. 
 בפרק אחר, אתם צריכים לתלם פיסת קליפה של עץ ולתייג אותה. 
 ומה שקורה הוא שאתם בסוף יוצרים אוסף דיגיטלי של תמונות שאתם יכולים להעלות לרשת. 
 וילד בלונדון יעלה תמונה של שועל ויואמר, "אוה, ראיתי שועל היום." 
 וילד בהודו יגיד, " אני ראיתי קוף היום." 
 וזה יוצר סוג של רשת חברתית מסביב לאוסף תמונות דיגיטליות באפשרויות של לחבר ביחד קסם, כדור הארץ וטכנולוגיה, יש מגוון אפשרויות. 
 בספר הבא, אנחנו מתכננים שתהיה הפעלה בה תיקחו את האייפד החוצה עם וידאו פועל ודרך מציאות מרובדת, אתם תראו את השכבה הזו של פיות מונפשות שיופיעו על צמח בחצר שלכם. 
 ובשלב מסויים, המסך שלכם יתמלא בעלים. 
 אז אתם צריכים לעשות קול של רוח ולהעיף אותם ולקרוא את שאר הספר. 
 אנחנו זזים, כולנו זזים פה. לעולם בו כוחות שטבע מתקרבים לטכנולוגיה, וקסם וטכנולוגיה יכולים להתקרב. 
 אנחנו רותמים אנרגיה מהשמש. 
 אנחנו מביאים את ילדינו ואותנו קרוב יותר לעולם הטבע והקסם והאושר הזה ואהבת הילדות שהיתה לנו דרך המדיום הפשוט של סיפור. 
 תודה לכם. 


http://www.ted.com/talks/lang/he/bryan_stevenson_we_need_to_talk_about_an_injustice.html
בשיחה אישית וממלאת אנרגיה – כשסבתו ורוזה פרקס מופיעות בה כמעין קמיעות – בריאן סטיבנסון, עו"ד לזכויות אדם, משתף בכמה אמיתות קשות על מערכת המשפט של אמריקה, שמתחילות בחוסר האיזון האדיר מבחינה גזעית: שליש מאוכלוסיית הגברים השחורים במדינה נאסרו בשלב מסוים בחייהם. נדיר שהנושאים הללו, שכרוכים בהיסטוריה האמריקאית שטרם נבחנה, מועלים לדיון ברמה כזו של גילוי לב, תובנה ושכנוע.
crime,culture,global issues,inequality,law
1378
בריאן סטיבנסון: אנחנו צריכים לדבר על אי-צדק
 זה באמת כבוד יוצא דופן עבורי. 
 רוב הזמן אני נמצא בבתי כלא, בבתי מאסר, באגפי הנידונים למוות. 
 רוב זמני אני נמצא בקהילות בעלות הכנסה מאוד נמוכה בפרויקטים ובמקומות שיש בהן המון חוסר תקווה. 
 ולהיות כאן ב- TED ולראות את ההמרצה, לשמוע את זה, זה היה מאוד, מאוד מעורר עבורי. 
 ואחד הדברים שהתגלו בשהותי הקצרה כאן הוא של- TED ישנה זהות. 
 ואתה ממש יכול לומר כאן דברים שיש להם השפעה בכל העולם. 
 ולעיתים כשזה מגיע דרך TED, יש לזה משמעות וכוח שאין לזה כשזה לא. 
 ואני מציין את זה כי אני חושב שזהות היא מאוד חשובה. 
 והיו לנו כמה הרצאות נפלאות. 
 ואני חושב שמה שלמדנו זה, שאם אתה מורה המילים שלך יכולות להיות משמעותיות, אבל אם אתה מורה רחום, הן יכולות להיות משמעותיות במיוחד. 
 אם אתה רופא, אתה יכול לעשות דברים טובים, אבל אם אתה רופא אכפתי אתה יכול לעשות דברים אחרים. 
 אז אני רוצה לדבר על כוחה של הזהות. 
 ולמעשה לא למדתי על זה בעבודתי כעו"ד ובעשייה שלי. 
 למעשה למדתי על זה מסבתי. 
 גדלתי בבית שהיה בית אפריקאי-אמריקאי מסורתי שנשלט על-ידי האם המייסדת, והאם המייסדת הזו היתה סבתי. 
 היא היתה קשוחה, היא היתה חזקה, היא היתה מלאת עוצמה. 
 היא היתה הסוף של כל ויכוח במשפחה שלי. 
 היא היתה ההתחלה של הרבה ויכוחים במשפחה שלנו. 
 היא היתה ביתם של אנשים שהיו למעשה משועבדים. 
 הוריה נולדו בעבדות בוירג'יניה בסביבות 1840. 
 היא נולדה בסביבות 1880 והחוויה של העבדות עיצבה במידה רבה את השקפתה על העולם. 
 וסבתי היתה אומנם קשוחה, אבל גם מאוד אוהבת. 
 כשהייתי רואה אותה כילד קטן, היא היתה ניגשת אליי ונותנת לי חיבוקים כאלה. 
 והיא היתה מועכת אותי כל-כך חזק שבקושי יכולתי לנשום ואז היא היתה משחררת אותי. 
 וכעבור שעה או שעתיים, אם ראיתי אותה, היא היתה ניגשת אליי ואומרת: "בריאן, אתה עדיין מרגיש אותי מחבקת אותך?" 
 ואם אמרתי: "לא", היא היתה תוקפת שוב, ואם אמרתי: "כן", היא היתה מניחה לי. 
 ופשוט היתה בה מין תכונה כזו שתמיד רצית להיות קרוב אליה. 
 והאתגר היחיד היה שהיו לה 10 ילדים. 
 אמי היתה הצעירה מבין 10 הילדים. 
 ולפעמים כשהייתי שוהה במחיצתה, היה קשה לזכות בזמן ובתשומת הלב שלה. 
 בני הדודים שלי היו מתרוצצים בכל מקום. 
 ואני זוכר, כשהייתי כבן שמונה או תשע, התעוררתי בוקר אחד, נכנסתי לסלון, וכל בני הדודים שלי התרוצצו שם. 
 וסבתי ישבה בצד השני של החדר ובהתה בהם. 
 ובהתחלה חשבתי שאנחנו משחקים משחק. 
 והייתי מסתכל אליה ומחייך, אבל היא היתה מאוד רצינית. 
 וכעבור 15 או 20 דקות בערך, היא קמה וחצתה את החדר והיא לקחה אותי ביד והיא אמרה: "בוא בריאן. אתה ואני הולכים לנהל שיחה." 
 ואני זוכר את זה ממש כאילו זה קרה אתמול. 
 אני אף פעם לא אשכח את זה. 
 היא לקחה אותי החוצה ואמרה: "בריאן, אני עומדת להגיד לך משהו, אבל אתה לא תספר לאף אחד מה שאומר לך." 
 אמרתי: "בסדר, סבתא." 
 היא אמרה: "אתה תבטיח שאתה לא תעשה את זה." אמרתי: "בטח". 
 ואז היא הושיבה אותי והיא הסתכלה עלי ואמרה: "אני רוצה שתדע שאני התבוננתי בך." 
 והיא אמרה: "אני חושבת שאתה מיוחד." 
 היא אמרה: "אני חושבת שאתה יכול לעשות כל מה שתרצה לעשות." 
 אני לעולם לא אשכח את זה. 
 ואז היא אמרה: "אני רק צריכה שתבטיח לי שלשה דברים, בריאן." 
 אני אמרתי: "בסדר, סבתא." 
 היא אמרה: "הדבר הראשון שאני רוצה שתבטיח לי זה שתמיד תאהב את אמא שלך." 
 היא אמרה: "זו הילדה הקטנה שלי, ואתה חייב להבטיח לי עכשיו שתמיד תדאג לה." 
 טוב אני הערצתי את אמא שלי, אז אמרתי: "כן, סבתא, אני אעשה את זה." 
 ואז היא אמרה: "הדבר השני שאני רוצה שתבטיח לי זה שתמיד תעשה את הדבר הנכון אפילו כשהדבר הנכון הוא הדבר הקשה." 
 ואני חשבתי על זה ואמרתי: "כן, סבתא, אני אעשה את זה." 
 ואז בסוף היא אמרה: "הדבר השלישי שאני רוצה שתבטיח לי זה שלעולם לא תשתה אלכוהול." 
 טוב הייתי בן תשע, אז אמרתי: "כן, סבתא. אני אעשה את זה." 
 גדלתי במדינה בדרום הכפרי, ויש לי אח שגדול ממני בשנה ואחות שקטנה ממני בשנה. 
 כשהייתי כבן 14 או 15, יום אחד אחי חזר הביתה והייתה לו שישיית בירות -- אני לא יודע מאיפה השיג אתה -- והוא תפס אותי ואת אחותי ויצאנו ליערות. 
 והיינו ככה סתם בחוץ עושים את הדברים המשוגעים שתמיד היינו עושים. 
 והוא שתה קצת מהבירה ונתן קצת לאחותי והיא שתתה מעט, והם הציעו את זה לי. 
 אמרתי: "לא, לא, לא. זה בסדר. תשתו אתם. אני לא אשתה בירה." 
 אחי אמר: "נו באמת. זה מה שעושים היום; אתה תמיד עושה מה שאנחנו עושים. 
 אני שתיתי קצת, אחותך שתתה קצת. תשתה קצת בירה." 
 אמרתי: "לא, אני לא מרגיש טוב עם זה. תשתו אתם. תשתו אתם." 
 ואז אח שלי התחיל לנעוץ בי מבטים. 
 הוא אמר: "מה הבעיה שלך? תשתה קצת בירה." 
 ואז הוא הסתכל אלי טוב טוב ואמר, "אוי, אני מקווה שאתה לא תקוע עדיין על השיחה הזאת שסבתא עשתה לך." 
 אמרתי "רגע, על מה אתה מדבר?" 
 הוא אמר: "אוי, סבתא אומרת לכל הנכדים שלה שהם מיוחדים." 
 הייתי שבור. 
 ואני אתוודה בפניכם על משהו. 
 אני אספר לכם משהו שכנראה לא כדאי שאספר. 
 אני יודע שזה אולי ישודר לכל העולם. 
 אבל אני בן 52, ואני אודה בפניכם שמעולם לא שתיתי טיפת אלכוהול. 
 אני לא אומר את זה כי אני חושב שזו מעלה מוסרית; אני אומר את זה כי יש כוח בזהות. 
 כשאנחנו יוצרים זהות מהסוג הנכון, אנחנו יכולים להגיד דברים לעולם שסביבנו שהם לא באמת מאמינים שהם הגיוניים. 
 אנחנו יכולים לגרום להם לעשות דברים שהם לא חושבים שהם מסוגלים לעשות. 
 כשחשבתי על סבתא שלי, כמובן שהיא חושבת שכל הנכדים שלה מיוחדים. 
 סבא שלי היה בכלא בתקופת "חוק היובש". 
 דודי נפטר ממחלות הקשורות לאלכוהול. 
 ואלו היו הדברים שהיא חשבה שאנחנו צריכים להתחייב להם. 
 ובכן אני מנסה לומר משהו על מערכת המשפט הפלילי שלנו. 
 המדינה הזו היא מאוד שונה היום משהייתה לפני 40 שנה. 
 בשנת 1972, היו 300,000 אנשים בבתי כלא ובתי מאסר. 
 כיום, ישנם 2.3 מיליון. 
 בארצות-הברית שיעור הכליאה הוא הגבוה ביותר בעולם. 
 יש לנו שבעה מיליון בני אדם בתקופת מבחן או משוחררים על תנאי. 
 וכליאה מסיבית, לפי דעתי, שינתה באופן בסיסי את העולם שלנו. 
 בקהילות עניות, בקהילות של צבעונים יש מין ייאוש, יש מין חוסר-תקווה, שמעוצב על-ידי התוצאות הללו. 
 אחד מכל שלושה גברים שחורים בגילאים שבין 18 ל- 30 נמצא בכלא, במאסר, בתקופת מבחן או בשחרור על תנאי. 
 בקהילות עירוניות בכל רחבי הארץ הזו -- לוס אנג'לס, פילדלפיה, בולטימור, וושינגטון -- 50 עד 60 אחוזים מתוך כלל הבחורים הצעירים השחורים נמצאים בכלא או במאסר או בתקופת מבחן או בשחרור על תנאי. 
 המערכת שלנו לא רק שהיא מתעצבת בצורה הזו שנראית כמעוותת על-פי גזע, הן גם מעוותות על-פי עוני. 
 יש לנו מערכת משפט בארץ הזו שמתייחסת אליך הרבה יותר טוב אם אתה עשיר ואשם מאשר אם אתה עני וחף מפשע. 
 עושר, ולא אשמה, מעצב את התוצאה. 
 ועדיין, נדמה שמאוד נוח לנו. 
 הפוליטיקה של פחד וכעס הביאו אותנו להאמין שאלו הן בעיות שאינן הבעיות שלנו. 
 נותקנו. 
 זה מעניין בעיניי. 
 אנחנו רואים כמה התפתחויות מאוד מעניינות בעבודה שלנו. 
 מדינתי אלבמה, כמו מספר מדינות אחרות, שוללת ממך את זכות הבחירה לצמיתות אם יש לך הרשעה פלילית. 
 ממש עכשיו באלבמה 34 אחוזים מתוך אוכלוסיית הגברים השחורים איבדו לצמיתות את זכותם להצביע. 
 אנחנו צופים שלמעשה בעוד 10 שנים רמת שלילת הזכויות תהיה גבוהה כמו שהיתה מאז לפני קבלת חוק זכויות ההצבעה. 
 ויש מין דממה מפליאה. 
 אני מייצג ילדים. 
 רבים מלקוחותיי מאוד צעירים. 
 ארה"ב היא המדינה היחידה בעולם שבה אנחנו גוזרים דינם של ילדים בני 13 למוות בבית-כלא. 
 יש לנו עונש מאסר לכל החיים בלי אפשרות לחנינה לילדים בארץ הזו. 
 אנחנו עוסקים קצת בליטיגציה. 
 המדינה היחידה בעולם. 
 אני מייצג אנשים שנידונים למוות. 
 זה מעניין, הסוגיה הזו של עונש המוות. 
 במובנים רבים, חינכו אתנו לחשוב שהשאלה האמיתית היא, האם לאנשים מגיע למות על הפשע שביצעו? 
 וזו שאלה מאוד הגיונית. 
 אבל יש דרך נוספת לחשוב על איפה אנחנו נמצאים בזהות שלנו. 
 הדרך הנוספת לחשוב על זה היא לא, האם לאנשים מגיע למות בגלל הפשע שהם ביצעו, אלא האם לנו מגיע להרוג? 
 אני מתכוון, זה מרתק. 
 עונש מוות באמריקה מוגדר עפ"י טעות. 
 על כל תשעה אנשים שהוצאו להורג, זיהינו למעשה אדם אחד לא נכון שזוכה מאשמה ושוחרר מהנידונים למוות. 
 מעין שיעור שגיאות מדהים -- אחד מכל תשעה אנשים הוא חף מפשע. 
 אני מתכוון, זה מרתק. 
 בתעופה, לעולם לא היינו נותנים לאנשים לטוס במטוסים אם על כל תשעה מטוסים שממריאים אחד היה מתרסק. 
 אבל איכשהו אנחנו מצליחים לבודד את עצמנו מהבעיה הזו. 
 זו לא הבעיה שלנו. 
 זה לא הנטל שלנו. 
 זה לא המאבק שלנו. 
 אני מדבר הרבה על הנושאים האלו. 
 אני מדבר על גזע ועל הסוגיה הזו של האם מגיע לנו להרוג. 
 וזה מעניין, כשאני מלמד את הסטודנטים שלי על ההיסטוריה האפריקאית-אמריקאית, אני מספר להם על העבדות. 
 אני מספר להם על טרור, התקופה שהחלה בסוף תקופת הרקונסטרוקציה שנמשכה עד למלחמת העולם השניה. 
 אנחנו לא ממש יודעים הרבה על זה. 
 אבל עבור אפרו-אמריקאים בארץ הזו, זו היתה תקופה שהוגדרה על-ידי טרור. 
 בקהילות רבות, אנשים היו צריכים לחשוש מלינץ'. 
 הם היו צריכים לחשוש מפיגועים. 
 היה זה איום הטרור שעיצב את חייהם. 
 ואותם אנשים מבוגרים ניגשים אלי עכשיו והם אומרים: "מר סטיבנסון, אתה נותן הרצאות, אתה נואם, אתה אומר לאנשים להפסיק להגיד שזו הפעם הראשונה בהיסטוריה של ארצנו שאנחנו מתמודדים עם טרור אחרי 11 בספטמבר. 
 הם אומרים לי להגיד: "לא, תספר להם שאנחנו גדלנו עם זה." 
 והתקופה הזו של טרור, כמובן, באה אחריה תקופת ההפרדה ועשורים של נחיתות גזעית ואפרטהייד. 
 ועדיין, יש לנו בארץ הזו מין דינמיקה שאנחנו ממש לא אוהבים לדבר על הבעיות שלנו. 
 אנחנו לא אוהבים לדבר על ההיסטוריה שלנו. 
 ובגלל זה, לא באמת הבנו מה היתה המשמעות של הדברים שעשינו מבחינה היסטורית. 
 אנחנו כל הזמן מתנגשים זה בזה. 
 אנחנו כל הזמן יוצרים מתח וקונפליקטים. 
 קשה לנו לדבר על גזע, ואני מאמין שזה בגלל שאנחנו לא מוכנים לרתום את עצמנו לתהליך של אמת ופיוס. 
 בדרום אפריקה, אנשים הבינו שאנחנו לא יכולים להתגבר על אפרטהייד בלי מחויבות לאמת ולפיוס. 
 ברואנדה, אפילו אחרי רצח העם, הייתה מחויבות כזו, אבל בארץ הזו לא עשינו את זה. 
 העברתי כמה הרצאות בגרמניה על עונש מוות. 
 זה היה מרתק כי אחד הסטודנטים נעמד אחרי ההרצאה ואמר: "אתה יודע שזה מטריד מאוד לשמוע את הדברים שאתה אומר." 
 הוא אמר: "לנו אין עונש מוות בגרמניה. 
 וכמובן, אף פעם לא יוכל להיות אצלנו עונש מוות בגרמניה." 
 ובחדר השתררה דממה, ואישה אחת אמרה, "אין סיכוי, עם ההיסטוריה שלנו, שאי פעם נוכל לעסוק בהריגה שיטתית של בני אדם. 
 זה יהיה לחלוטין חסר מצפון מצידנו בצורה מכוונת ושקולה, לנהל הוצאות להורג של אנשים." 
 וחשבתי על זה. 
 מה היינו מרגישים לו חיינו בעולם שבו המדינה הלאומית של גרמניה היתה מוציאה אנשים להורג, במיוחד אם הם היו יהודים באופן לא פרופורציונאלי? 
 לא הייתי יכול לשאת את זה. 
 זה היה חסר מצפון. 
 ובכל זאת, בארץ הזו, במדינות של המערב הישן, אנחנו מוצאים אנשים להורג -- במקומות שהסיכוי שלך לקבל עונש מוות גבוה פי 11 אם הקורבן הוא לבן מאשר אם הקורבן הוא שחור, פי 22 יותר סיכוי לקבל את זה אם הנאשם הוא שחור והקורבן לבן -- באותן המדינות ממש שבהן קבורות באדמה גופותיהן של האנשים שהותקפו בלינץ'. 
 ובכל זאת, יש מעין נתק. 
 ובכן אני מאמין שהזהות שלנו בסכנה. 
 שכאשר בפועל לא אכפת לנו מהדברים הקשים האלו, הדברים החיוביים והנפלאים מושפעים אף על פי כן. 
 אנחנו אוהבים חדשנות. 
 אנחנו אוהבים טכנולוגיה. אנחנו אוהבים יצירתיות. 
 אנחנו אוהבים בידור. 
 אבל בסופו של דבר, על המציאות הזו מעיבים סבל, התעללות, השפלה, דחיקה לשוליים. 
 ובעבורי, זה נהיה הכרחי לשלב בין השניים. 
 כי בסופו של דבר אנחנו מדברים על צורך להיות יותר אופטימי, יותר מחויב, יותר מסור לאתגרים הבסיסים של החיים בעולם מורכב. 
 ובשבילי זה אומר להשקיע יותר זמן בלחשוב ולדבר על העניים, המוחלשים, אלו שלעולם לא יגיעו ל- TED. 
 אבל לחשוב אליהם בצורה כזו שתשתלב בחיים שלנו. 
 אתם יודעים בסופו של דבר, כולנו חייבים להאמין בדברים שלא ראינו. 
 זה ככה. עם כל הרציונאליות שלנו, עם כל המחויבות שלנו לאינטלקט. 
 חדשנות, יצירתיות, פיתוח מגיעים לא רק מהרעיון שבראש שלנו. 
 הם מגיעים מהרעיונות שבראשינו שניזונים גם מאמונות מסוימות שנמצאות בלב שלנו. 
 וזה אותו קשר של שכל-לב שאני מאמין שמחייב אותנו לא רק להיות קשובים לכל הדברים הטובים והנחמדים, אלא גם לדברים האפלים והקשים. 
 ואצלב האוול, המנהיג הצ'כי הדגול, דיבר על זה. 
 הוא אמר: "כשהיינו במזרח אירופה והתמודדנו עם דיכוי, רצינו כל מיני דברים, אבל בעיקר מה שהיו זקוקים לו זה תקווה, הכְוונה של הרוח, נכונות להיות לפעמים במצבים של חוסר תקווה ולהיות עד." 
 ובכן ההכְוונה הזו של הרוח, היא במידה רבה בליבה של מה שאני מאמין שאפילו קהילות TED חייבות לעסוק בו. 
 אין ניתוק בתחומים של טכנולוגיה ועיצוב שיאפשר לנו להיות לגמרי אנושיים עד שנפנה את תשומת ליבנו לסבל, לעוני, לנידוי, לחוסר ההגינות, לחוסר הצדק. 
 עכשיו אני מזהיר אתכם שזהות כזו היא זהות מאתגרת הרבה יותר מאשר אלו שאינן מקדישות לכך תשומת לב. 
 זה יגיע אליכם. 
 היתה לי הזכות הגדולה, כשהייתי עו"ד צעיר, לפגוש את רוזה פרקס. 
 וגב' פרקס נהגה לחזור למונטגומרי מדי פעם, והיא היתה נפגשת עם שתיים מחברותיה הקרובות, נשים מבוגרות, ג'וני קאר שהיתה המארגנת של חרם האוטובוסים במונטגומרי -- אשה אפרו-אמריקאית מדהימה -- ווירג'יניה דור, אשה לבנה, שבעלה, קליפורד דור, ייצג את דר' קינג. 
 והנשים האלו היו נפגשות ופשוט מדברות. 
 ומדי פעם גב' קאר היתה מתקשרת אליי, ואומרת: "בריאן, גב' פרקס מגיעה העירה. אנחנו מתכוונות להיפגש ולדבר. 
 אתה רוצה לבוא ולהקשיב?" 
 ואני הייתי אומר: "כן גברתי, אני רוצה." 
 והיא היתה אומרת: "אזה מה אתה תעשה כשתגיע לכאן?" 
 אמרתי: "אני אקשיב." 
 והייתי מגיע לשם, והייתי פשוט מקשיב. 
 זה היה כל-כך ממלא באנרגיה וכל-כך מעצים. 
 ובפעם אחת הייתי שם והקשבתי לנשים האלו מדברות, ואחרי כמה שעות גב' פרקס פנתה אליי ואמרה: "עכשיו בריאן, תספר לי מה זאת היוזמה למשפט שווה. 
 תספר לי מה אתם מנסים לעשות." 
 והתחלתי לתת לה את הנאום שלי. 
 אמרתי: "ובכן אנחנו מנסים לאתגר את אי-הצדק. 
 אנחנו מנסים לעזור לאנשים שהורשעו שלא בצדק. 
 אנחנו מנסים להתעמת עם דעות קדומות ואפליה בקרב האדמיניסטרציה של המשפט הפלילי. 
 אנחנו מנסים להפסיק את עונש המאסר עולם ללא אפשרות חנינה לילדים. 
 אנחנו מנסים לעשות משהו בעניין עונש המוות. 
 אנחנו מנסים להפחית את התפוסה בבתי הכלא. 
 אנחנו מנסים לשים סוף לכליאה המאסיבית." 
 נאמתי לה את כל הנאום, וכשסיימתי היא הסתכלה עלי ואמרה: "מממ, מממ, מממ." 
 היא אמרה: "זה יעשה אותך עייף, עייף, עייף." 
 ובאותו רגע גב' קאר רכנה קדימה, היא שמה את האצבע שלה בפנים שלי, היא אמרה: "בגלל זה אתה צריך להיות אמיץ, אמיץ, אמיץ." 
 ואני באמת מאמין שקהילת TED צריכה לאזור יותר אומץ לב. 
 אנחנו צריכים למצוא דרכים לאמץ את האתגרים האלו, את הבעיות האלו, את הסבל. 
 כי בסופו של דבר, האנושיות שלו תלויה באנושיות של כולם. 
 למדתי דברים מאוד פשוטים במהלך העבודה שאני עושה. 
 זה פשוט לימד אותי כמה דברים מאוד פשוטים. 
 למדתי להבין ולהאמין שכל אחד מאיתנו הוא יותר מהדבר הכי גרוע שאי פעם עשינו. 
 אני מאמין בזה לגבי כל אדם בעולם. 
 אני חושב שאם מישהו משקר, הוא לא רק שקרן. 
 אני חושב שאם מישהו לוקח משהו שלא שייך לו, הוא לא רק גנב. 
 אני חושב אפילו שאם אתה הורג מישהו, אתה לא רק רוצח. 
 ובגלל זה, יש איזו כבוד אדם בסיסי שהחוק חייב לכבד אותו. 
 אני גם מאמין שבחלקים רבים בארץ הזו, ובוודאי בחלקים רבים בעולם, שההפך מעוני הוא לא עושר. 
 אני לא מאמין בזה. 
 אני למעשה חושב, במקומות רבים מדי, ההפך מעוני הוא צדק. 
 ולבסוף, אני מאמין, שלמרות העובדה שזה כל-כך דרמתי וכל-כך יפה וכל-כך מעורר השראה וכל-כך ממריץ, אנחנו בסופו של דבר לא נשפט על פי הטכנולוגיה שלנו, לא נשפט על פי העיצוב שלנו, לא נשפט על פי האינטלקט והתבונה. 
 בסופו של דבר, שופטים את אופייה של חברה, לא על פי איך שהיא נוהגת כלפי בעלי הכוח שלה, עשיריה ומיוחסיה, אלא על פי איך שהיא נוהגת כלפי העניים, המורשעים, האסורים. 
 בגלל שזה בהקשר הזה שאנחנו מתחלים להבין באמת כמה דברים מאוד עמוקים לגבי מי אנחנו. 
 אני לפעמים יוצא מאיזון. אני אסיים בסיפור הבא. 
 אני לפעמים דוחף יותר מדי. 
 אני באמת מתעייף, כמו כולנו. 
 לפעמים הרעיונות האלו משתלטים על החשיבה שלנו בדרכים חשובות. 
 ייצגתי את הילדים האלו שנידונו לרצות את גזרי הדין המאוד נוקשים האלו. 
 ואני מגיע לבית הכלא ורואה את הלקוחות שלי שהם בני 13 ו 14, ואושר לשפוט אותו כבגיר. 
 אני מתחיל לחשוב, טוב, איך זה קרה? 
 איך שופט יכול להפוך אותך למשהו שאתה לא? 
 והשופט אישר אותו כבגיר, אבל אני רואה ילד. 
 ונשארתי ער ערב אחד עד שעה מאוחרת והתחלתי לחשוב, בחיי, אם שופט יכול להפוך אותך למשהו שאתה לא, השופט הוא בוודאי בעל כוחות קסם. 
 כן, בריאן, לשופט יש איזשהו כוח קסם. 
 אתה צריך לבקש קצת מזה. 
 ובגלל שהייתי ער עד שעה מאוחרת, לא בדיוק חשבתי בצורה הגיונית, התחלתי לעבוד על בקשה משפטית. 
 היה לי לקוח שהיה בן 14, ילד צעיר, עני, שחור. 
 והתחלתי לעבוד על מין בקשה משפטית כזו, שהכותרת של הבקשה היתה: "בקשה לשפוט את הלקוח שלי, העני, בן ה-14, ממין זכר, השחור, כמו גבר מיוחס, לבן בן 75, מנהל בתאגיד." 
 ובבקשה שלי כתבתי שיש התנהגות פרוצדוראלית בלתי הולמת, והתנהגות משפטית בלתי הולמת, ושיפוטית בלתי הולמת. 
 היה שם איזה משפט מטורף על זה שאין במדינה הזו התנהגות הולמת, הכול תמיד בלתי הולם. 
 ובבוקר למחרת, התעוררתי וחשבתי, חלמתי את הבקשה המשוגעת הזו, או שבאמת כתבתי אותה? 
 ולחרדתי, לא רק שכתבתי אותה, גם שלחתי אותה לבית-המשפט. 
 כמה חודשים עברו, ואני כבר שכחתי מכל זה. 
 ובסוף החלטתי, אוי אלוהים, אני חייב ללכת לבית המשפט ולנהל את התיק המטורף הזה. 
 ונכנסתי לרכב שלי, והרגשתי ממש מותש -- מותש. 
 ונכנסתי לרכב ונכנסתי לבניין בית המשפט. 
 וחשבתי, זה הולך להיות כל-כך קשה, כל-כך מכאיב. 
 וסוף סוף יצאתי מהרכב והתחלתי ללכת לכיוון בית המשפט. 
 ובעודי עולה במדרגות לעבר בית המשפט, היה שם אדם מבוגר, שחור, שהיה השרת בבית המשפט הזה. 
 כשהאיש הזה ראה אותי, הוא ניגש אליי ואמר: "מי אתה?" 
 אמרתי: "אני עו"ד." הוא אמר: "אתה עו"ד?" אמרתי: "כן, אדוני." 
 והאיש הזה ניגש אליי וחיבק אותי. 
 והוא לחש לי באוזן 
 הוא אמר: "אני כל-כך גאה בך." 
 ואני חייב לומר לכם, זה היה ממלא אנרגיה. 
 זה התחבר בצורה עמוקה למשהו בתוכי לגבי זהות, לגבי היכולת של כל אדם לתרום לקהילה, לפרספקטיבה של תקווה. 
 ובכן נכנסתי את אולם בית המשפט. 
 וברגע שנכנסתי פנימה, השופט ראה אותי נכנס. 
 הוא אמר: "מר סטיבנסון, זה אתה כתבת את הבקשה המשוגעת הזו?" 
 אמרתי: "כן, אדוני, אני כתבתי". והתחלנו להתווכח. 
 ואנשים התחילו להיכנס כי הם פשוט זעמו מכעס. 
 שכתבתי את הדברים המשוגעים האלו. 
 ושוטרים נכנסו ועוזרים משפטיים של התביעה, ופקידים. 
 ולפני שהספקתי להבין, האולם התמלא באנשים זועמים על שאנחנו מדברים על גזע, שאנחנו מדברים על עוני, שאנחנו מדברים על אי-שוויון. 
 ובזווית העין, יכולתי לראות את השרת הזה צועד הלוך ושוב. 
 והוא כל הזמן הסתכל דרך החלון, הוא יכול היה לשמוע את כל המהומה. 
 הוא צעד כל הזמן הלוך ושוב. 
 ובסוף, הגבר השחור המבוגר הזה עם ההבעה המאוד מודאגת הזו על הפנים נכנס לאולם והתיישב מאחוריי, כמעט על ספסל הפרקליטים. 
 אחרי בערך 10 דקות השופט אמר שנצא להפסקה. 
 ובמהלך ההפסקה סגן השריף שנעלב מזה שהשרת נכנס לאולם. 
 והסגן הזה קפץ ורץ לעבר הגבר השחור המבוגר הזה. 
 הוא אמר: "ג'ימי, מה אתה עושה באולם הזה?" 
 והגבר השחור המבוגר הזה נעמד והוא הסתכל אל הסגן הזה והסתכל עליי והוא אמר: "נכנסתי לאולם הזה כדי להגיד לבחור הצעיר הזה, תתרכז במטרה, תחזיק מעמד." 
 הגעתי ל- TED כי אני מאמין שרבים מכם מבינים שקשת המוסר של היקום היא ארוכה, אבל היא נוטה לכיוון הצדק. 
 שההתפתחות האנושית שלנו לא יכולה להיות מלאה עד שלא נדאג לזכויות אדם וכבוד אדם בסיסי. 
 שכל ההישרדות שלנו מחוברת להישרדות של כולם. 
 שהחזון שלנו לגבי טכנולוגיה ועיצוב ובידור ויצירתיות חייבים להיות צמודים לחזון של אנושיות, חמלה וצדק. 
 ויותר מכל דבר אחר, לאלו מביניכם ששותפים לזה, פשוט באתי לומר לכם תתרכזו במטרה, תחזיקו מעמד. 
 תודה רבה לכם. 
 כריס אנדרסון: אז שמעת וראית רצון ברור של הקהל, של הקהילה הזו, לעזור לך בדרכך ולעשות משהו בנושא הזה. 
 חוץ מלכתוב צ'ק, מה אנחנו יכולים לעשות? 
 ב.ס: ובכן ישנן מסביבנו המון אפשרויות. 
 אם אתם גרים במדינת קליפורניה, למשל, יש משאל עם בקרוב באביב שם למעשה יהיה מאמץ לנתב אחרת חלק מהכסף שאנחנו משקיעים בפוליטיקה של הענישה. 
 למשל, כאן בקליפורניה אנחנו עומדים להשקיע מיליארד דולר בעונש המוות בחמש השנים הקרובות -- מיליארד דולר. 
 ועדיין, 46 אחוזים מכל מקרי הרצח לא מובילים למעצר. 
 56 אחוזים מכל מקרי האונס לא מובילים למעצר. 
 אז ישנה הזדמנות לשנות את זה. 
 ומשאל העם הזה יציע לנתב את הדולרים האלו לאכיפת החוק ולבטחון. 
 ואני חושב שהזדמנויות קיימות מסביבנו. 
 כ.א: יש ירידה עצומה בפשיעה באמריקה בשלושת העשורים האחרונים. 
 והנרטיב של זה בחלקו אומר לפעמים שזה בזכות שיעורי כליאה מוגברים. 
 מה היית אומר למי שמאמין בכך? 
 ב.ס: ובכן למעשה שיעור הפשיעה האלימה נשאר יחסית יציב. 
 העלייה האדירה של כליאה מאסיבית בארץ הזו לא ממש הייתה בקטגוריה של פשעים אלימים. 
 זו היתה המלחמה המוטעית בסמים. 
 משם הגיעה העלייה הדרמטית בתפוסה בבתי הכלא. 
 ונסחפנו עם הרטוריקה של הענישה. 
 אז יש לנו את "חוק שלוש הפסילות" שמכניס אנשים לכלא לכל החיים על גניבת אופניים, על פשעי רכוש בדרגות נמוכות, במקום לגרום להם להשיב את המשאבים האלו חזרה לאנשים שהיו הקורבנות שלהם. 
 אני מאמין שאנחנו צריכים לעשות יותר כדי לעזור לאנשים שנפלו קורבנות לפשע, לא פחות. 
 ואני חושב שהפילוסופיה הנוכחית של הענישה המשפטית שלנו לא מועילה לאף אחד. 
 ואני חושב שזו ההסתכלות שאנחנו חייבים לשנות. 
 כ.א: בריאן, נגעת פה בנקודה חשובה. 
 אתה אדם מעורר השראה. 
 תודה רבה לך שבאת ל- TED. תודה. 


http://www.ted.com/talks/lang/he/peter_diamandis_abundance_is_our_future.html
מעל הבמה ב-TED2010, פיטר דיאמנדיס טוען בזכות האופטימיות, ואומר שאנו נמציא, נחדש וניצור דרכים חדשות לפתרון האתגרים המתרגשים עלינו. "אני לא אומר שאין לנו בעיות; אין ספק שהן קיימות. אבל בסופו של דבר נמחץ אותן".
cities,invention,sustainability,technology
1375
פיטר דיאמנדיס: העתיד שלנו הוא שפע
 עם מותו של בן-לאדן האיומים הגיעו לשיא. 
 קריין שני: רעב בסומליה. קריין שלישי: המשטרה מרססת פלפל חריף. 
 קריין רביעי: קרטלים אכזריים. קריין חמישי: חברות שיט מזהמות. 
 קריין שישי: רקבון חברתי. קריין שביעי: 65 הרוגים. 
 קריין שמיני: התראות צונאמי. קריין תשיעי: מתקפות מקוונות. 
 קריינים: מלחמת סמים. הרס המוני. טורנדו. 
 מיתון. העדרות מעבודה. יום הדין. מצרים. סוריה. 
 משבר. מוות. אסון. 
 אלוהים אדירים. 
 פיטר דיאמנדיס: אלה הם רק חלק מהסרטונים שאספתי במהלך 6 החודשים האחרונים -- באותה מידה הם יכלו להיות מ-6 הימים האחרונים או מ-6 השנים האחרונות. 
 הנקודה היא שערוצי החדשות מעדיפים להאכיל אותנו בסיפורים שליליים כי בזה המוח שלנו מתמקד 
 ויש לכך סיבה טובה מאד. 
 בכל שניה של כל יום, החושים שלנו קולטים הרבה מדי מידע מכפי שאנו מסוגלים לעבד במוח. 
 ומכיוון שאין דבר שיותר חשוב לנו מאשר לשרוד, התחנה הראשונה של כל הנתונים האלה היא שריד עתיק באונה הרקתית של מוחנו שהוא האמיגדלה. 
 האמיגדלה היא פעמון האזהרה הראשון שלנו, גלאי הסכנה שלנו. 
 היא סורקת את כל המידע בחיפוש אחר כל דבר בסביבה שעלול לפגוע בנו. 
 ולכן, כשמספקים לנו עשרות כתבות, אנו נעדיף לחפש את החדשות השליליות. 
 והאימרה העיתונאית הישנה, "אם יש בזה דם, זה חם", נכונה מאוד. 
 לכן בהינתן כל המכשירים הדיגיטליים שלנו אשר מספקים לנו את כל החדשות השליליות שבעה ימים בשבוע, 24 שעות ביממה, אין פלא שאנחנו פסימיים. 
 אין פלא שאנשים חושבים שהעולם הולך ונעשה גרוע. 
 אבל אולי זה לא כך. 
 אולי בעצם, אנו מקבלים תיאורים מעוותים של מה שמתרחש בפועל. 
 אולי ההתקדמות האדירה שלנו במאה האחרונה הודות לסדרה של כוחות מסוימים למעשה מאיצה כעת עד לנקודה שבה יש לנו הפוטנציאל, בשלושת העשורים הבאים, ליצור עולם של שפע. 
 אני לא אומר שאין לנו בעיות-- משבר האקלים, הכחדת זנים, מחסור במים ובאנרגיה -- בהחלט יש בעיות. 
 וכבני-אנוש, אנו טובים הרבה יותר בזיהוי הבעיות מבעוד מועד, ובסופו של דבר אנו מוחצים אותן 
 אז בואו נסתכל על מה שהיה במאה האחרונה כדי שנוכל לראות לאן מועדות פנינו. 
 במהלך מאה השנים האחרונות, תוחלת החיים של האדם הממוצע הוכפלה ויותר, ממוצע ההכנסה לנפש, המותאם לאינפלציה, עלה פי שלוש בכל העולם. 
 תמותת הילדים ירדה במקדם של 10. 
 הוסיפו לכך את עלות המזון, החשמל, התחבורה, התקשורת שירדו בפי 10 עד 1000.. 
 סטיב פינקר הראה לנו שאנו חיים למעשה בתקופה השלווה ביותר מאז ומעולם בהיסטוריה האנושית. 
 וצ'רלס קני הראה לנו שההשכלה הגלובלית עלתה מ-25 אחוז ליותר מ-80 אחוז. ב-130 שנים האחרונות. 
 אנו באמת חיים בתקופה יוצאת-דופן. 
 ורבים שוכחים זאת. 
 ואנו ממשיכים להעלות את רף הציפיות שלנו. 
 למעשה, אנו מגדירים מחדש מהו העוני. 
 חישבו על כך: כיום באמריקה, למרבית האנשים שמתחת לקו העוני בכל זאת יש חשמל, מים, שירותים, מקררים, טלוויזיה, טלפונים ניידים, מזגנים ומכוניות. 
 עשירי הברונים השודדים של המאה האחרונה, קיסרי כוכב הלכת הזה, לא יכלו אפילו לחלום על מותרות כאלה. 
 הבסיס לכל זה היא הטכנולוגיה, ולאחרונה, מדובר בטכנולוגיות שצומחות בקצב מעריכי. 
 חברי הטוב ריי קורצווייל הראה שכל כלי שהופך לטכנולוגיית מידע מתאים לעקומה הזו של חוק מור, וחווה הכפלה של יחס מחיר-תמורה מידי 12 עד 24 חודשים. 
 זו הסיבה שהטלפון הנייד שבכיס שלכם הוא זול פי מיליון ומהיר פי אלף, פשוטו כמשמעו, ממחשב-על של שנות ה-70. 
 כעת תסתכלו על העקומה הזו. 
 זהו חוק מור במרוצת 100 השנים האחרונות. 
 אני רוצה שתשימו לב לשני דברים בעקומה זו. 
 אחד, כמה היא חלקה -- בזמנים טובים ובזמנים רעים, בעת מלחמה ובעת שלום, במיתון, בתקופת השפל ובתקופת השגשוג הכלכלי. 
 זו התוצאה של מחשבים מהירים יותר אשר משמשים לבניית מחשבים מהירים יותר. 
 אין כאן האטה באף אחד מהאתגרים הגדולים שלנו. 
 וגם, למרות שזה מותווה בעקומת-מעקב משמאל, זה מתעקל למעלה. 
 הקצב שבו הטכנולוגיה מואצת מואץ בעצמו. 
 ובעקומה זו, כשהן רוכבות על חוק מור, יש מערך של טכנולוגיות רבות-עוצמה במיוחד שזמינות לכולנו. 
 מיחשוב-ענן, מה שחברי ב"אוטודסק" מכנים 'מיחשוב אינסופי'; חיישנים ורשתות; רובוטיקה; הדפסה תלת-מימדית, שהיא היכולת לשתף ולהפיץ יצור פרטי בכל העולם; ביולוגיה מלאכותית; דלקים, חיסונים ומזון; תרופות דיגיטליות, ננו-חומרים, בינה מלאכותית. 
 למשל, כמה מכם ראו את משחק הטלוויזיה "ג'פרדי" שבו ניצח מחשב ה"ווטסון" של איי-בי-אם? 
 זה היה הרי רגע היסטורי. 
 למעשה, חיפשתי בכותרות הראשיות את כותרת העיתון הטובה ביותר שאוכל למצוא. 
 ואני מת על זאת: "ווטסון מחסל יריבים אנושיים". 
 "ג'פרדי" איננו משחק קל. 
 הוא עוסק בדקויות השפה האנושית. 
 דמיינו בבקשה בינה מלאכותית כזאת בענן המיחשוב שזמינה לכל אדם עם טלפון נייד. 
 לפני 4 שנים, כאן ב-TED, ריי קורצווייל ואנוכי ייסדנו אוניברסיטה חדשה בשם "אוניברסיטת הייחודיות". 
 ואנו מלמדים לסטודנטים שלנו את כל הטכנולוגיות האלו, ובמיוחד איך הן יכולות לשמש לפתרון האתגרים הגדולים של האנושות. 
 ובכל שנה אנו מבקשים מהם ליצור חברה, מוצר או שירות שיכולים להשפיע לטובה על חייהם של מיליארד איש בתוך עשור אחד. 
 חישבו על העובדה שקבוצת סטודנטים, פשוטו כמשמעו יכולה כיום לגעת בחייהם של מיליארד איש. 
 לפני 30 שנה זה היה נשמע מגוחך. 
 כיום אנו יכולים להצביע על עשרות חברות שעשו בדיוק את זה. 
 כשאני חושב על יצירת שפע, לא מדובר ביצירת חיי מותרות לכל אדם עלי-אדמות; אלא מדובר ביצירת חיים של אפשרויות. 
 המטרה היא לקחת מחסור ולהפוך אותו לשפע. 
 אתם מבינים, מחסור הוא תלוי-הקשר, והטכנולוגיה היא כוח משחרר-משאבים. 
 אתן לכם דוגמא. 
 זהו סיפורו של נפוליאון השלישי באמצע המאה ה-19. 
 זה הבחור בצד שמאל. 
 הוא הזמין לארוחה את המלך של סיאם. 
 כל חייליו של נפוליאון אכלו בכלים עשויים כסף, נפוליאון עצמו אכל בכלים עשויים זהב. 
 אבל המלך של סיאם, אכל בכלים עשויים אלומיניום. 
 האלומיניום היה הרי המתכת היקרה ביותר עלי-אדמות, והוא היה שווה יותר מזהב ומפלטינה. 
 זו הסיבה שהחוד של אנדרטת וושינגטון עשוי מאלומיניום. 
 אפילו שהאלומיניום הוא 8.3 אחוזים ממסת כדור הארץ הוא לא מופיע כמתכת טהורה. 
 הוא כולו מלא בחמצן וסיליקטים. 
 אך אז הופיעה טכנולוגיית האלקטרוליזה והיא זו שהפכה את האלומיניום לזול כל כך עד שאנו מתייחסים אליו כמו לכלים חד-פעמיים. 
 אז בואו נמשיך עם קו המחשבה הזה. 
 אנו חושבים על מחסור באנרגיה. 
 גבירותי ורבותי, אנו נמצאים בכוכב-לכת שטובל בפי 5,000 יותר אנרגיה ממה שאנו צורכים בשנה. 
 16 טרה-וואט של אנרגיה מכים בפני כדור הארץ בכל 88 דקות. 
 לא מדובר על מחסור, אלא על נגישות. 
 ובעניין זה יש בשורות טובות. 
 השנה, לראשונה, עלות החשמל המופק מאור השמש זול בחצי מעלות הפקת החשמל בעזרת דיזל בהודו -- 8.8 רופיות לעומת 17 רופיות. 
 עלות האנרגיה הסולארית צנחה בשנה שעברה ב-50 אחוז. 
 בחודש שעבר, הטכניון של מסצ'וסטס פירסם מחקר אשר מראה כי עד סוף העשור, באזורים שטופי השמש של ארה"ב, החשמל הסולארי יעלה 6 סנטים לקילוואט-שעה לעומת 15 סנט שהוא הממוצע הלאומי. 
 ואם יש לנו אנרגיה בשפע, יש לנו גם מים בשפע. 
 היום אנחנו מדברים על מלחמות מים. 
 האם אתם זוכרים כאשר קארל סאגאן הפנה את החללית וויאג'ר בחזרה לכיוון כדור הארץ, ב-1990, אחרי שהיא חלפה על פני שבתאי? 
 הוא צילם תמונה מפורסמת. איך היא נקראה? 
 "נקודה כחולה וחיוורת". 
 מפני שאנחנו חיים על כוכב-לכת של מים. 
 אנו חיים על כוכב-לכת ש-70% ממנו מכוסים במים. 
 נכון, 97.5 אחוז הם מים מלוחים, שני אחוזים הם קרח, ואנו נלחמים על חצי אחוז מן המים שבכוכב הלכת הזה, אבל גם כאן ישנה תקווה. 
 עומדת להיכנס טכנולוגיה חדשה, לא בעוד 10 או 20 שנה מעכשיו, אלא ממש היום. 
 ישנה באופק ננו-טכנולוגיה, ננו-חומרים. 
 והשיחה שהיתה לי עם דין קיימן הבוקר, אחד מגדולי היזמים של "עשה זאת בעצמך", הייתי רוצה לשתף אתכם-- הוא הרשה לי לעשות זאת -- הטכנולוגיה שלו נקראת "סלינגשוט" ורבים מכם ודאי שמעו אודותיה, היא בגודל של מקרר קטן. 
 היא מסוגלת לייצר אלף ליטרים של מים נקיים לשתיה מידי יום מכל מקור שהוא-- מי מלח, מים מזוהמים, מי ביוב -- בפחות מ-2 סנט לליטר. 
 היו"ר של "קוקה קולה" הסכים זה עתה לערוך מבחן גדול של מאות יחידות כאלה במדינות המתפתחות. 
 ואם זה יצליח, מה שאני בטוח שיקרה, "קוקה קולה" תפיץ את זה באופן גלובאלי ל-206 מדינות. בכל העולם. 
 זהו סוג החדשנות המועצמת על-ידי טכנולוגיה זו, שקיימת היום. 
 כבר ראינו את זה בטלפונים ניידים. 
 אלוהים אדירים, אנו עומדים לעבור את קו ה-70% של כניסת הטלפונים הניידים במדינות המתפתחות עד סוף 2013. 
 חישבו על זה, ללוחם מסאי שמשוחח בטלפון נייד באמצע קניה יש תקשורת ניידת טובה יותר מזו שהיתה לנשיא רייגן לפני 25 שנה. 
 ואם משתמשים ב"גוגל" בסמרטפון, מקבלים גישה ליותר ידע ונתונים מאשר היתה לנשיא קלינטון לפני 15 שנה. 
 הם חיים בעולם של שפע מבחינת מידע ותקשורת שאיש מעולם לא יכול היה לחזות. 
 ויותר טוב מזה: הדברים שאתם ואני בזבזנו עליהם עשרות, מאות ואלפי דולרים -- איכון לווייני, וידאו וצילום דומם בהפרדה גבוהה, ספריות של ספרים ומוזיקה, טכנולוגיה של אבחון רפואי -- כולם עכשיו נעשים וירטואליים וחסרי ערך כספי, ממש כך, ועוברים לטלפונים הניידים שלכם. 
 כנראה שהחלק הכי הטוב בכל זה הוא מה שיתרחש בתחום הבריאות. 
 בחודש שעבר היה לי העונג להכריז יחד עם קרן "קוואלקום" על משהו בשם "פרס קוואלקום טריקודר איקס" בסך 10 מיליון דולר 
 אנו מאתגרים צוותים בכל העולם לאחד בעקרון את הטכנולוגיות האלו לכדי מכשיר נייד שאפשר לדבר אליו, מכיוון שיש בו בינה מלאכותית, אפשר להשתעל עליו, לקחת דגימת-דם מהאצבע. 
 והמנצח הוא זה שהמכשיר שלו יוכל לאבחן טוב יותר מאשר צוות של רופאים מוסמכים. 
 דמיינו את המכשיר הזה באמצע העולם המתפתח, במקום שאין בו רופאים, 25 אחוז מעומס המחלות ו-1.3 אחוז מעובדי שירותי הרפואה. 
 כשהמכשיר הזה מרצף דנ"א או רנ"א של וירוס שהוא אינו מזהה, הוא יוצר קשר עם המרכז לבקרת מחלות ומונע מלכתחילה את פרוץ המגיפה. 
 אבל הנה הכוח הגדול ליצירת עולם של שפע. 
 אני קורא לזה "המיליארד העולה". 
 הקווים הלבנים כאן מייצגים שיעור אוכלוסין. 
 זה עתה חצינו את קו ה-7 מיליארד על כדור הארץ. 
 ודרך אגב, ההגנה הטובה ביותר נגד התפוצצות אוכלוסין היא להפוך את העולם למשכיל ובריא. 
 בשנת 2010, כמעט שני מיליארד איש היו מקוונים, מחוברים. 
 עד שנת 2020, המספר יעלה משני מיליארד לחמישה מיליארד משתמשי אינטרנט. 
 שלושה מיליארד מוחות חדשים שקולם לא נשמע קודם לכן מתחברים לשיח הגלובאלי. 
 מה ירצו האנשים הללו? 
 מה הם יצרכו? למה ישתוקקו? 
 ובמקום שיהיה לנו כיבוי אורות כלכלי, תהיה לנו זריקת המרץ הכלכלית הגדולה ביותר אי-פעם. 
 האנשים האלו מייצגים עשרות טריליוני דולרים שיוזרמו לכלכלה הגלובאלית. 
 והם יהיו בריאים יותר הודות לשימוש ב"טריקודר", הם יהיו משכילים יותר הודות לאקדמיית קהאן, ולמעשה, ע"י כך שישתמשו בהדפסה תלת-מימדית ובכוח מיחשוב אינסופי הם יהפכו יצרניים יותר מאי-פעם. 
 אז מה יוכלו 3 מיליארד אנשים חדשים, בריאים ומשכילים, שהם חברים יצרניים במין האנושי להביא לנו? 
 מה דעתכם על מערך שלם של קולות שטרם נשמעו? 
 מה דעתכם על כך שהם יאפשרו למדוכאים, בכל מקום שיהיו, את הקול להישמע ואת הקול לפעול לראשונה מאז ומעולם? 
 מה יביאו 3 מיליארד האנשים האלו? 
 מה דעתכם על תרומות שאנו כלל לא מסוגלים לחזות? 
 הדבר היחיד שלמדתי בפרס האיקס הוא שקבוצות קטנות המונעות בלהט שלהן, בעלות מיקוד ברור מסוגלות לדברים יוצאי-דופן, דברים שרק תאגידים גדולים וממשלות יכלו פעם לעשות. 
 הרשו לי לשתף אתכם בסיפור מסכם שממש ריגש אותי. 
 ישנה תכנית שחלקכם אולי שמע עליה. 
 זהו משחק שנקרא "פולדיט" . 
 הוא נוצר באוניברסיטת וושינגטון בסיאטל. 
 וזהו משחק שבו אנשים יכולים ממש לקחת רצף חומצות אמינו ולמצוא איך החלבון יתקפל. 
 ואופן ההתקפלות שלו מורה על המבנה והתיפקוד שלו. 
 וזה מאוד חשוב למחקר הרפואי. 
 עד כה, זו היתה בעיה עבור מחשבי-על. 
 ובמשחק הזה שיחקו עד אז פרופסורים באוניברסיטה וכדומה. 
 ואז מאות אלפי אנשים, פשוטו כמשמעו, עלו לאינטרנט והחלו לשחק בו. 
 וזה הוכיח שלמעשה היום, המכונה האנושית לזיהוי דפוסים טובה יותר בקיפול חלבונים מאשר טובי המחשבים. 
 וכאשר בדקו מי מקפל החלבונים הטוב בעולם, זה לא היה פרופסור מהטכניון של מסצ'וסטס, ולא סטודנט מהטכניון של אוניברסיטת קליפורניה, זה היה אדם מאנגליה, ממנצ'סטר: אישה אשר במשך היום עבדה כמזכירה מינהלית במרפאת גמילה ובלילה היתה מקפלת החלבונים הטובה בעולם. 
 גבירותי ורבותי, מה שנותן לי תחושת בטחון אדירה בעתיד הוא העובדה שכעת יש לכל אחד ואחד מאיתנו יותר כוח להתייצב מול האתגרים הגדולים של כוכב הלכת הזה. 
 יש לנו הכלים, עם הטכנולוגיה המעריכית הזו. 
 יש לנו הלהט של ממציאי ה"עשה-זאת-בעצמך". 
 יש לנו הממון של נדבני הטכנולוגיה. 
 ויש לנו 3 מיליארד מוחות חדשים שמתחברים לרשת ועובדים לצידנו כדי לפתור את האתגרים הגדולים, וכדי לעשות את מה שאנו חייבים לעשות. 
 מצפים לנו עשורים מופלאים. 
 תודה לכם. 


http://www.ted.com/talks/lang/he/brian_goldman_doctors_make_mistakes_can_we_talk_about_that.html
כל רופא טועה. אבל, טוען הרופא בריאן גולדמן, התרבות הרווחת ברפואה, של הכחשה , מונעת מהרופאים לדבר אי-פעם על הטעויות שלהם, או לנצל אותן כדי ללמוד ולהשתפר. בעזרת סיפורים מניסיונו הרפואי העשיר, הוא קורא לרופאים להתחיל לדבר על טעויותיהם.
communication,culture,medicine
1337
בריאן גולדמן: רופאים עושים טעויות. האם אפשר לדבר על זה?
 אני חושב שעלינו לעשות משהו בנוגע לאותו חלק בתרבות הרפואית שצריך להשתנות. 
 ולדעתי זה מתחיל עם רופא אחד, וזה אני. 
 אולי אני נמצא בתחום מספיק זמן כדי שאוכל להרשות לעצמי לוותר על קצת מהיוקרה המזוייפת שלי כדי להיות מסוגל לעשות זאת. 
 לפני שאגש ללב העניין, הבה נתחיל עם קצת בייסבול. 
 בעצם, מדוע לא? 
 אנו קרובים לסוף, אנו מתקרבים למשחקי הגמר. 
 כולנו אוהבים בייסבול, נכון? 
 הבייסבול מלא בסטטיסטיקות מדהימות. 
 יש מאות כאלו. 
 הסרט "מאניבול" עומד לצאת והוא כולו עוסק בסטטיסטיקה ומנצל את הסטטיסטיקה לצורך הקמת נבחרת מעולה. 
 אני אתמקד בסטטיסטיקה אחת שאני מקווה שרובכם שמעתם עליה. 
 היא נקראת "ממוצע חבטות". 
 אנו מדברים על 300, חובט עם ממוצע חבטות של 300. 
 זה אומר שאותו שחקן חבט היטב שלוש פעמים מתוך 10 ניסיונות. 
 כלומר שחבטות אלו הוציאו את הכדור לשדה החיצוני במגרש, הוא נפל, לא הצליחו לתפוס אותו, ומי שניסה להשליכו אל עבר הבסיס הראשון לא הספיק בזמן והרץ לא נפסל. 
 שלוש פעמים מתוך 10. 
 אתם יודעים איך מכנים חובט 300 בליגת הבייסבול הראשונה? 
 טוב, ממש טוב, אולי "אול-סטאר". 
 אתם יודעים איך מכנים חובט 400? 
 דרך-אגב, זה מי שחובט היטב ארבע מתוך 10. 
 "אגדי" -- כמו ב"טד ויליאמס האגדי"-- שחקן ליגת הבייסבול העליונה הקודמת שחבט יותר מ-400 במהלך עונה רגילה. 
 כעת הבה נעביר את זה לעולם הרפואה שלי בו אני מרגיש הרבה יותר נוח, ושמא קצת פחות נוח לאחר מה שאספר לכם. 
 נניח שיש למישהו דלקת תוספתן והוא הופנה למנתח ש"חובט" בהצלחה 400 בניתוחי תוספתן. 
 משום-מה זה לא נראה לכם, נכון? 
 עכשיו נניח שאנו חיים באזור נידח כלשהו ואדם יקר לנו סובל מחסימות בשני עורקים כליליים ורופא המשפחה מפנה אדם יקר זה לקרדיולוגית ש"חובטת" בהצלחה 200 בניתוחי כלי-דם. 
 אבל אתם יודעים מה? 
 השנה היא ממש מצטיינת. היא בדרך ל"קאמבק". 
 ועכשיו היא "חובטת" בהצלחה 257. 
 איכשהו זה לא עובד. 
 אבל כעת אשאל אתכם שאלה. 
 מה לדעתכם צריך להיות ממוצע החבטות של מנתח-לב, או של אחות מתמחה, או של מנתח אורתופדי, או של מיילד, או של פרמדיק? 
 1,000. יפה מאד. 
 האמת היא, שאף אחד בכל עולם הרפואה לא יודע כמה מנתח טוב או רופא או פרמדיק אמורים "לחבוט" בהצלחה. 
 אבל מה שאנו עושים זה לשלוח כל אחד מהם, כולל אותי, אל העולם הגדול ומטיפים לו: תהיה מושלם. 
 לעולם, לעולם, אל תשגה, אבל איך תעשה זאת - זו הבעיה שלך. 
 זה המסר שאני ספגתי כאשר למדתי בבית-ספר לרפואה. 
 הייתי סטודנט כפייתי. 
 בתיכון, חבר לכיתה אמר פעם שבראיין גולדמן היה יושב להתכונן אפילו לקראת בדיקת-דם. 
 וכזה הייתי. 
 למדתי בעליית הגג הקטנה שלי במגורי האחיות של בית-החולים הכללי של טורנטו, לא רחוק מפה. 
 ושיננתי הכל. 
 שיננתי בשיעורי האנטומיה את נקודות המוצא ואופן הפעולה של כל השרירים, כל הסתעפות של כל עורק שמתפצל מאב-העורקים, את האיבחון הדיפרנציאלי המעורפל והמצוי. 
 אפילו הכרתי את האיבחון הדיפרנציאלי בסיווגה של חמצת צינורות כלייתית. 
 ובכל אותו זמן, צברתי עוד ועוד ידע. 
 והצטיינתי. סיימתי בהצטיינות, בציון לשבח. 
 יצאתי מבית-ספר לרפואה עם הרושם שאם שיננתי הכל ואם אני יודע הכל, או את כל מה שאפשר לדעת, על כל הדברים עד כמה שאפשר, זה יחסן אותי נגד ביצוע טעויות. 
 וזה עבד, לזמן-מה, עד שפגשתי את גברת דרוקר. 
 הייתי מתמחה בבית-חולים לימודי בטורונטו כאשר גברת דרוקר הובאה למחלקת המיון של בית-החולים שבו עבדתי. 
 באותו זמן הציבו אותי במחלקת הקרדיולוגיה בתורנות קרדיולוגיה. 
 תפקידי היה, בזמן שצוות הקרדיולוגיה נקרא להתייעצות קרדיולוגיה, לבדוק את החולה במיון. 
 ולדווח בחזרה לרופא הממונה. 
 בדקתי את גברת דרוקר, והיא התקשתה לנשום. 
 כשהאזנתי לה, היא השמיעה קולות של התנשמות כבדה. 
 כאשר האזנתי לחזה שלה באמצעות המסכת, שמעתי צלילי התפצחות משני הצדדים המעידים שהיא היתה במצב של אי-ספיקת לב. 
 זה מצב בו הלב כושל, כאשר במקום שהלב ידחוף את הדם קדימה, חלק מהדם חוזר אחורה לריאות, הריאות מתמלאות דם, ולכן נוצר קוצר-נשימה. 
 וזו לא היתה אבחנה קשה לביצוע. 
 ביצעתי אותה והתכוננתי לטפל בה. 
 נתתי לה אספירין. נתתי לה תרופות להקלת העומס על ליבה. 
 נתתי לה תרופה משתנת, גלולות השתנה, כדי לגרום לה להשתין את הנוזלים שהצטברו. 
 ובמהלך השעה וחצי או השעתיים הבאות, היא החלה להרגיש יותר טוב. 
 גם אני הרגשתי ממש טוב. 
 ואז בדיוק עשיתי את שגיאתי הראשונה; שלחתי אותה הביתה. 
 בעצם, עשיתי עוד שתי שגיאות. 
 שלחתי אותה הביתה מבלי לשוחח עם הממונה. 
 לא הרמתי טלפון, כפי שהייתי אמור לעשות, כדי לקרוא לממונה ולהציג לו את המקרה כדי שיוכל לבחון אותה בעצמו. 
 והוא הכיר אותה, הוא יכול היה לספק מידע נוסף עליה. 
 אולי עשיתי זאת מסיבה טובה. 
 אולי לא רציתי להיות מתמחה נודניק. 
 אולי רציתי כל-כך להצליח וכה מסוגל ליטול אחריות עד שאהיה מסוגל לטפל בחולים של הממונה עלי מבלי שאצטרך אפילו להתקשר אליו. 
 השגיאה השניה שעשיתי היתה חמורה יותר. 
 כששלחתי אותה הביתה, התעלמתי מבת-קול קטנה בתוכי שניסתה לומר לי, "גולדמן, זה לא רעיון טוב. אל תעשה זאת." 
 למעשה הייתי כה חסר-ביטחון, ששאלתי את האחות שהשגיחה על גברת דרוקר, "האם לדעתך זה בסדר שהיא תלך הביתה?" 
 האחות חשבה קצת ואמרה כבדרך-אגב "כן, נראה לי שהיא תהיה בסדר." 
 אני זוכר זאת כאילו זה היה אתמול. 
 אז חתמתי על מסמכי השיחרור, הגיע אמבולנס, באו פרמדיקים כדי לקחתה הביתה. 
 ואני חזרתי לעבודתי במחלקה. 
 במשך כל שארית אותו יום, כל אותו אחר-צהריים, משהו כירסם בי. 
 אבל המשכתי בעבודתי. 
 בסוף היום התכוננתי ללכת הביתה וצעדתי לחניה כדי לקחת את מכוניתי ולנסוע הביתה ואז עשיתי משהו שאני בדרך-כלל לא עושה. 
 עברתי דרך המיון בדרכי הביתה. 
 ושם, אחות אחרת, לא זו שהשגיחה על גברת דרוקר, אלא אחות אחרת, אמרה לי שלוש מילים שהן שלוש המילים שרוב רופאי המיון שאני מכיר חרדים מפניהן. 
 גם רופאים אחרים חרדים מהן, אבל במיוחד רופאי המיון כי אנו רואים חולים ממש להרף-עין. 
 שלוש המילים הן: האם אתה זוכר? 
 "האם אתה זוכר את החולה ששלחת הביתה?" 
 האחות האחרת שאלה כבדרך-אגב. 
 "היא חזרה", באותה נימת קול. 
 והיא חזרה, ועוד איך. 
 היא חזרה כמעט מתה. 
 כשעה לאחר שחזרה הביתה, לאחר ששלחתיה, היא התמוטטה ומשפחתה התקשרה למוקד החירום והפרמדיקים החזירו אותה למיון כשלחץ הדם שלה על 50, שזה מצב של הלם חמור. 
 היא נשמה בקושי וצבעה היה כחול. 
 צוות המיון יצא מגדרו כדי לעשות הכל. 
 נתנו לה תרופות להעלאת לחץ-דם. 
 חיברו אותה למכשיר הנשמה. 
 אני הייתי המום ומזועזע עד לעמקי נשמתי. 
 אני הרגשתי כאילו אני ברכבת-הרים, כי לאחר שייצבו אותה, העבירו אותה לטיפול נמרץ, ולי היו תקוות-שווא שהיא תתגבר. 
 ובמהלך היומיים-שלושה הבאים, התברר שהיא לעולם לא תתעורר. 
 נגרם לה נזק מוחי בלתי-הפיך. 
 משפחתה התכנסה. 
 ובמהלך 8-9 הימים הבאים, הם הפנימו את גזירת הגורל. 
 וביום התשיעי, הם הניחו לה למות -- גברת דרוקר, רעיה, אמא וסבתא. 
 אומרים שלעולם לא שוכחים את שמותיהם של המתים. 
 בשבילי זו היתה ההכרות הראשונה עם זה. 
 במהלך השבועות הבאים, ייסרתי את עצמי וחוויתי לראשונה את הבושה הלא-בריאה השוררת בתרבות הרפואית שלנו -- וחשתי לבד, מבודד, לא חשתי את הבושה הבריאה שמרגישים, כשאי-אפשר לדבר על משהו עם החברים. 
 אתם מכירים את הבושה מהסוג הבריא, כשמסגירים סוד שהבטחתם לחבר קרוב שלכם לא לגלות ואז אתם מקבלים על הראש והחבר הקרוב שלכם מתעמת איתכם ויש לכם ויכוח נורא, אבל בסוף אותה הרגשה קשה מלווה אתכם ואתם אומרים לעצמכם, לעולם לא אחזור על טעות זו. 
 אתם מכים על חטא ואף פעם לא חוזרים על טעות כזו. 
 זו בושה מהסוג שמלמד לקח. 
 אותה בושה לא-בריאה שאני מדבר עליה היא בושה שגורמת לכם להרגיש בחילה איומה. 
 זו הבושה שאומרת, שלא מה שעשית היה רע, אלא שאתה בעצמך רע. 
 וזה בדיוק מה שחשתי. 
 וזה לא היה בגלל הרופא הממונה; הוא היה בסדר. 
 הוא דיבר עם המשפחה ואני די בטוח שהוא החליק את העניינים ווידא שלא יתבעו אותי. 
 אבל אני שאלתי את עצמי כל הזמן 3 שאלות. 
 מדוע לא התייעצתי עם הממונה? מדוע שלחתיה הביתה? 
 וברגעי השפל שלי: איך עשיתי טעות כה מטופשת? 
 מדוע בכלל התחלתי לעסוק ברפואה? 
 לאט אבל בטוח, התחלתי להתאושש. 
 התחלתי להרגיש קצת יותר טוב. 
 וביום סגריר אחד נבקעו העננים וחשבתי לעצמי, אולי אצליח להרגיש יותר טוב. 
 עשיתי עם עצמי עסקה שאם אכפיל את מאמצי להיות מושלם ולעולם לא אבצע שום טעות, אנא עשה שהקולות ייפסקו. 
 וכך היה. הקולות נפסקו. 
 חזרתי לעבוד. 
 ואז זה קרה שוב. 
 שנתיים מאוחר יותר הייתי האחראי במיון של בי"ח קהילתי צפונית לטורונטו, ובדקתי גבר בן 25 עם כאב גרון. 
 היה לחץ במיון, אני הייתי קצת לחוץ. 
 הוא הצביע כל הזמן כאן. 
 בדקתי את גרונו, והבחנתי שהוא מעט ורדרד. 
 נתתי לו מירשם לפניצילין ושלחתי אותו לדרכו. 
 ואפילו בעודו יוצא דרך הדלת, הוא עדיין הצביע על גרונו. 
 יומיים לאחר-מכן הגעתי למשמרת הבאה שלי במיון, ואז הממונה עלי ביקשה לדבר איתי במשרדה. 
 והיא אמרה את שלוש המילים: האם אתה זוכר? 
 "האם אתה זוכר את המטופל עם כאב-הגרון שבדקת?" 
 מתברר שלא היה לו סתם גרון כואב. 
 היה אצלו מצב אפשרי של סכנה לחיים הנקרא "דלקת מכסה-קנה". 
 אפשר למצוא את זה ב"גוגל", אבל זו דלקת, לא של הגרון, אלא של קנה-נשימה עליון, והיא גורמת למעשה לסגירת קנה-הנשימה. 
 למרבה המזל הוא לא מת. 
 נתנו לו אנטיביוטיקה תוך-ורידית והוא החלים לאחר מספר ימים. 
 שוב עברתי אותה תקופה של בושה והרגשת אשמה ואז הרגשתי שהיטהרתי, וחזרתי לעבוד, עד שזה קרה שוב, ושוב, ושוב. 
 פעמיים במשמרת מיון אחת פספסתי דלקת תוספתן. 
 ולא פשוט להחמיץ את זה, במיוחד כאשר עובדים בבית-חולים ובודקים 14 חולים בלילה. 
 בשני המקרים, לא שלחתי אותם הביתה ואני לא חושב שהיה פגם בטיפול שהם קיבלו. 
 אצל אחד חשבתי שזה אבן בכליות. 
 הזמנתי צילום כליה. כשהתברר שהכל תקין שם, עמיתי, שעשה איבחון חוזר של המטופל, שם לב לרגישות ברביע הימני התחתון וקרא למנתחים. 
 לחולה האחר היה שילשול חריף 
 הוריתי לתת לו נוזלים כדי להרוות אותו וביקשתי מעמיתי לעשות לו איבחון חוזר. 
 וכך הוא עשה. כאשר הוא שם לב לרגישות ברביע הימני התחתון, הוא קרא למנתחים. 
 בשני המקרים, הם עברו ניתוח ומצבם היה טוב. 
 אבל בכל פעם, זה כירסם משהו בתוכי. 
 והלוואי שהייתי מסוגל להגיד לכם ששגיאותי החמורות ביותר קרו ב-5 שנות עבודתי הראשונות כפי שכל עמיתי אומרים, שזה בולשיט גמור. 
 כמה מהאירועים המשונים ביותר שלי קרו ב-5 השנים האחרונות. 
 בודד, נכלם וחסר-תמיכה. 
 אז זו הבעיה: אם איני יכול להתוודות ולדבר על שגיאותי, אם איני יכול למצוא את בת-הקול הקטנה המספרת לי מה שבעצם קורה, כיצד אוכל לשתף את עמיתי? 
 כיצד אוכל ללמדם את הלקח של מה שעשיתי כדי שהם לא יחזרו על אותן השגיאות? 
 אם היה עלי להיכנס לחדר -- למשל עכשיו: אין לי שום מושג מה אתם חושבים עלי. 
 מתי לאחרונה שמעתם מישהו מדבר על כישלון אחרי כישלון אחרי כישלון? 
 נכון, אתם הולכים למסיבות קוקטייל ואולי שומעים שם על איזה רופא אחר, אבל לא תשמעו מישהו שמדבר על השגיאות שלו-עצמו. 
 אם הייתי נכנס לאולם מלא בעמיתים שלי ומבקש את תמיכתם ממש עכשיו ומתחיל לספר להם את מה שסיפרתי לכם זה עתה, סביר שלא הייתי מצליח להשלים אפילו שני סיפורים לפני שהם היו מתחילים לחוש שלא בנוח, מישהו היה פוצח באיזו בדיחה, הם היו משנים את הנושא והיינו עוברים הלאה. 
 למעשה, אם הייתי ועמיתי היינו יודעים שאחד מעמיתי האורתופדים כרת את הרגל הלא נכונה בביה"ח שלי תאמינו לי שהייתי מתקשה ליצור איתו קשר-עין. 
 זו המערכת שיש לנו. 
 יש בה הכחשה מוחלטת של שגיאות. 
 זו מערכת שיש בה שני סוגי עמדות -- אלה שטועים ואלה שאינם טועים, אלה שלא יכולים להתמודד עם חוסר-שינה, ואלה שיכולים, אלה שמשיגים תוצאות גרועות ואלה שמשיגים תוצאות נפלאות. 
 וזו כמעט מין ריאקציה רעיונית, כמו הנוגדנים התוקפים את האדם. 
 יש לנו תפיסה האומרת שאם ניפטר מאלה שעושים את השגיאות, תישאר לנו מערכת רפואית יותר בטוחה. 
 אבל יש עם זה שתי בעיות. 
 ב-20 השנים שלי בשידור ובעיתונות רפואית, עשיתי מחקר עצמאי על רשלנות רפואית וטעויות רפואיות כדי ללמוד על זה כל מה שניתן, החל מהמאמר הראשון שכתבתי ב"טורונטו סטאר" עד לתוכניתי "חלוק לבן, אמנות שחורה." 
 מה שלמדתי הוא שהטעויות שולטות לגמרי. 
 אנו עובדים במערכת בה טעויות מתרחשות כל יום, בה אחת מכל 10 תרופות שניתנות בבית-חולים היא לא נכונה או במינון שגוי, בה כמות הזיהומים בהם נדבקים בבתי-חולים עולה כל יום, וזה גורם לאנדרלמוסיה ולמוות. 
 במדינה זו, לפחות 24,000 קנדים מתים בגלל טעויות שאפשר למנוע. 
 המכון הרפואי האמריקאי העלה את המספר ל-100,000. 
 בשני המקרים, אלה הן הערכות-חסר גסות, מכיוון שאיננו באמת מציפים את הבעיה כפי שצריך לעשות. 
 ותחשבו על זה: 
 במערכת בתי-החולים, שבה כמות הידע הרפואי מכפילה את עצמה כל 2-3 שנים, אנו לא מסוגלים לעמוד בקצב הזה. 
 המחסור בשינה לגמרי פושה במערכת. 
 איננו מסוגלים להיפטר ממנו. 
 יש לנו הטיות תפיסתיות משלנו: אני יכול לקחת היסטוריה שלמה של מטופל עם כאב בחזה. 
 ונניח שאותו מטופל עם כאב בחזה, הוא עכשיו שתוי ופטפטן ונוסיף קצת ריח אלכוהול לנשימתו, ולפתע אני מתייחס להיסטוריה שלו בתחושת בוז קלה. 
 אני לא קורא את אותה היסטוריה. 
 אינני רובוט; איני עושה דברים בדיוק באותה דרך בכל פעם. 
 והחולים שלי אינם מכוניות; הם לא מספרים על תסמיניהם באותה דרך בכל פעם. 
 בהינתן כל זאת, הטעויות הן בלתי נמנעות. 
 לכן אם לוקחים את המערכת, כפי שלימדו אותי, ומסלקים את כל בעלי המקצוע המועדים-לטעות, בעצם לא יישאר לנו אף אחד. 
 ואתם מכירים את זה שאנשים לא רוצים לדבר על המקרים הכי קשים שלהם? 
 בתוכניתי, "חלוק לבן, אמנות שחורה", קבעתי לעצמי הרגל להגיד, "הנה השגיאה הכי קשה שלי", הייתי אומר לכל אחד, מפרמדיקים ועד לראש מחלקת ניתוחי הלב, "הנה השגיאה הכי קשה שלי, "בלה, בלה, בלה, בלה, מה שלך?", ומפנה אליהם את המיקרופון. 
 והאישונים שלהם היו מתרחבים, הם היו נרתעים, היו משפילים מבט ובולעים בקושי ומתחילים לספר לי את סיפוריהם. 
 הם רוצים לספר את סיפוריהם. הם רוצים לגלות את סיפוריהם. 
 הם רוצים להיות מסוגלים לומר, "אל תחזרו על השגיאה שעשיתי." 
 מה שהם צריכים זו סביבה שתאפשר להם לעשות זאת. 
 מה שהם צריכים זו תרבות רפואית שהוגדרה מחדש. 
 וזה מתחיל עם רופא אחד בכל פעם. 
 הרופא שהוגדר מחדש הוא אדם, היא יודעת שהיא אנושית, היא מקבלת זאת, היא אינה גאה בשגיאותיה, אבל משתדלת ללמוד משהו ממה שקרה ושהיא יכולה ללמד אחרים. 
 היא משתפת אחרים בניסיונה. 
 היא מפגינה תמיכה כשאחרים מדברים על שגיאותיהם. 
 והיא מצביעה על שגיאותיהם של אחרים, לא באופן של "לתפוס על חם", אלא בדרך אוהבת ותומכת כדי שכולם ייצאו נשכרים. 
 היא עובדת בתרבות רפואית המכירה בכך שבני-אדם הם אלה שמפעילים את המערכת, וכשבני-אדם מפעילים אותה, הם ישגו מפעם לפעם. 
 וכך המערכת מתפתחת ויוצרת מערכת-תמיכה המקלה על איתור שגיאות אלה שאנשים עושים באופן בלתי-נמנע ובדרך של אהבה ותמיכה גם מטפחת מקומות שבהם כל מי שמתבונן על מערכת הבריאות, יכול למעשה להצביע על דברים שעלולים להפוך לשגיאות והוא יתוגמל על עשותו כן, במיוחד אנשים כמוני, שכאשר אנו טועים, אנו מתוגמלים על כך שאנו מתוודים. 
 שמי בריאן גולדמן. 
 אני רופא שהוגדר מחדש. 
 אני בן-אנוש. אני עושה שגיאות. 
 אני מתנצל על כך, אבל אני שואף ללמוד דבר אחד שאותו אוכל להעביר הלאה לאנשים אחרים. 
 עדיין איני יודע מה אתם חושבים עליי, אבל אני חי עם זה בשלום. 
 ברשותכם אסיים בשלוש מילים משלי: אני כן זוכר. 


http://www.ted.com/talks/lang/he/daniel_pauly_the_ocean_s_shifting_baseline.html
מצב האוקיינוסים הידרדר בתקופת חיינו, כפי שנראה בירידה של ממוצע גודל הדגים. ועדיין, כשדניאל פאולי מראה לנו על הבמה ב"המשימה: כחול", בכל פעם שקו הבסיס יורד, אנחנו קוראים לו ה"נורמה" החדשה. מתי נפסיק להתאים כלפי מטה?
data,oceans,science
1373
דניאל פאולי: קו הבסיס המשתנה של האוקיינוסים
 אני עומד לדבר על רעיון קטן, קטנטן. 
 והוא הזזת קו הבסיס. 
 ומאחר ואת הרעיון אפשר להסביר בדקה אחת, אספר לכם לפני כן שלושה סיפורים כדי למלא את הזמן. 
 והסיפור הראשון הוא על צ'רלס דרווין, אחד הגיבורים שלי. 
 הוא הגיע לכאן, כמו שאתם יודעים היטב, ב-35'. 
 אולי חשבתם שהוא רדף אחרי פרושים, אבל לא. 
 הוא בעצם אסף דגים. 
 והוא תיאר אחד מהם כמאד "שכיח." 
 זה היה דקר מיפרש. 
 הרבו מאד לדוג אותו עד שנות ה-80. 
 כיום הדג נמצא ברשימה האדומה של איגוד השימור הלאומי. 
 ואת הסיפור הזה, שמענו כבר הרבה פעמים על גאלאפגוס ומקומות אחרים, כך שאין בו משהו מיוחד. 
 אבל הנקודה היא שאנו ממשיכים להגיע לאיי גאלאפגוס. 
 אנחנו עדיין חושבים שזה מקום בתולי. 
 בפרסומים עדיין כתוב שלא נגעו בו. 
 אז מה קרה פה? 
 הסיפור השני, גם כדי להציג הקשר נוסף, נקרא קו-מותניים זז. 
 מפני שהייתי שם ב-71'. חקרתי לגונה אחת במערב אפריקה. 
 הייתי שם כי גדלתי באירופה ורציתי לעבוד אחר-כך באפריקה. 
 חשבתי שאוכל להיטמע באוכלוסיה. 
 וחטפתי כוויית שמש גדולה, ואז השתכנעתי שאני באמת לא משם. 
 זו היתה כוויית השמש הראשונה שלי. 
 הלגונה היתה מוקפת בעצי דקל, כמו שאתם יכולים לראות, וכמה מנגרובים. 
 והיו בה דגי אמנון באורך 20 סנטימטרים, מין של אמנון בשם אמנון שחור-סנטר. 
 ואזורי הדיג של האמנון הזה כלכלו הרבה דגים והיו להם זמנים טובים והם הרוויחו שם יותר מהממוצע בגאנה. 
 כשהגעתי לשם כעבור 27 שנה, הדגים התכווצו לחצי מהגודל. 
 הם הגיעו לבגרות באורך חמישה סנטימטר. 
 הם היו נתונים ללחץ גנטי. 
 עדיין היו שם דגים. 
 האנשים עדיין היו די שמחים. 
 והדגים גם שמחו להיות שם. 
 אז שום דבר לא השתנה, אבל הכל השתנה. 
 הסיפור הקטן השלישי שלי הוא שהייתי שותף לדבר-עבירה בהכנסת הדיג במכמורות לדרום-מזרח אסיה. 
 בשנות ה-70-- ובכן, החל משנות ה-60 -- אירופה עשתה הרבה מיזמי פיתוח. 
 פיתוח דייג משמעם לכפות על מדינות שכבר היו בהן 100,000 דייגים לכפות עליהם דיג תעשייתי. 
 והסירה הזו, המכוערת למדי, נקראת "מוטיארה 4". 
 יצאתי להפלגה עליה, וערכנו סקרים בכל דרום ים סין הדרומי ובעיקר בים יאווה. 
 והדברים שדגנו, לא היו לנו מילים לתאר אותם. 
 עכשיו אני יודע שהדברים שדגנו היו קרקעית הים. 
 ו-90 אחוז מהשלל היו ספוגים, בעלי חיים אחרים שצמודים לקרקעית. 
 ולמעשה רוב הדגים, היו כתם קטן על הפסולת, ערמות הפסולת, היו דגי שונית אלמוגים. 
 בעיקרון קרקעית הים הגיעה אל הסיפון ואז נזרקה בחזרה. 
 התמונות האלו מדהימות מפני שהמעבר הזה מהיר מאד. 
 תוך שנה, עושים סקר ואז מתחיל הדיג המסחרי. 
 הקרקעית משתנה במקרה הזה, מקרקעית קשה או אלמוגים רכים לבלגן בוצי. 
 זהו צב מת. 
 הם לא נאכלו, אלא הושלכו בגלל שהיו מתים. 
 פעם אחת תפסנו אחד חי. 
 הוא לא טבע עדיין. 
 ואז הם רצו להרוג אותו כי הוא טוב למאכל. 
 הר הפסולת הזה נאסף למעשה על ידי דייגים בכל פעם שהם מגיעים לאזור שמעולם לא דגו בו. 
 אבל זה לא מתועד. 
 אנו משנים את העולם, אבל אנחנו לא זוכרים את זה. 
 אנו מתאימים את קו הבסיס שלנו לרמה החדשה, ואנחנו לא זוכרים מה היה שם. 
 אם תקישו מכך על הכלל, תראו שזה מה שקורה. 
 יש על ציר ה"וואי" כמה דברים טובים: גיוון ביולוגי, הרבה לווייתנים קטלנים, הירוק של המדינה שלכם, אספקת המים. 
 ובמשך הזמן זה משתנה. זה משתנה כי אנשים עושים כל מיני דברים, או שזה משתנה באופן טבעי. 
 כל דור ישתמש בתמונות שהם קיבלו בתחילת החיים המודעים שלהם בתור תקן ולפיו הם ישערו לגבי העתיד. 
 ואת ההבדלים, הם יחשיבו כאובדן. 
 אך הם לא מחשיבים כאובדן את מה שקרה קודם. 
 יכול להיות רצף של שינויים. 
 בסופו של דבר משתדלים לשמור על שאריות עלובות. 
 ובמידה רבה זה מה שאנו רוצים לעשות עכשיו. 
 אנו רוצים לקיים דברים שנעלמו או דברים שכבר אינם כפי שהיו. 
 עכשיו צריך לחשוב על כך שהבעיה הזו השפיעה על אנשים בחברות ציד, ללא ספק, הם הרגו חיות והם לא ידעו שהם עשו את זה אחרי כמה דורות. 
 מפני, שכמובן, חיה שהיא מאוד נפוצה, לפני שהיא נכחדת, נעשית נדירה. 
 אז לא מאבדים חיות נפוצות. 
 תמיד מאבדים חיות נדירות. 
 ולכן הן לא נחשבות לאובדן גדול. 
 במשך הזמן, אנחנו מתרכזים בחיות גדולות, ובים זה אומר דגים גדולים. 
 הם נעשים נדירים יותר כי אנחנו דגים אותם. 
 עם הזמן נותרים דגים מעטים ואנחנו חושבים שזה קו הבסיס. 
 והשאלה היא, למה אנשים מקבלים את זה? 
 בגלל שהם לא יודעים שפעם זה היה אחרת. 
 ולמעשה, הרבה אנשים, מדענים, יתנגדו לרעיון שזה היה באמת שונה. 
 והם יתנגדו לזה בגלל העדויות שהוצגו בשלב מוקדם יותר לא הוצגו באופן בו הם רוצים שעדויות יוצגו. 
 לדוגמה, הסיפור שיש כאלה שמספרים, על קפטן מה-שמו שראה הרבה דגים באזור הזה לא יכול לשמש או בדרך כלל לא מנוצל על-ידי מדעני דיג, מפני שהוא לא "מדעי." 
 אז יש מצב בו אנשים לא מכירים את העבר, למרות שאנחנו חיים בחברות משכילות, מפני שהם לא בוטחים במקורות מן העבר. 
 ומכאן החשיבות העצומה שיש לאזורים הימיים המוגנים. 
 מפני שבעזרת האזורים הימיים המוגנים אנחנו למעשה משחזרים את העבר. 
 אנו משחזרים את העבר שאנשים לא יכולים לתפוס מפני שקו הבסיס זז והוא נמוך ביותר. 
 זה מיועד לאנשים שיכולים לראות אזור ימי מוגן ולהפיק תועלת מהתובנה שהוא מספק, שמאפשרת להם לאפס את קו הבסיס שלהם. 
 ומה לגבי אלה שלא יכולים לעשות את זה מפני שאין להם גישה -- האנשים במערב התיכון, לדוגמה? 
 שם אני חושב שהאמנות והסרטים יכולים אולי למלא את הפער, וגם הדמיות. 
 זו הדמיה של מפרץ צ'ספיק. 
 במפרץ צ'ספיק היו לוויתנים אפורים לפני זמן רב -- לפני 500 שנה. 
 וודאי שמתם לב שהגוונים והצבעים הם כמו "אווטר." 
 ואם תחשבו על "אווטר," אם תחשבו למה הוא ריגש כל-כך הרבה אנשים -- עיזבו לרגע את הקטע של "פוקהונטס" -- למה הדימויים האלה מרגשים כל-כך? 
 מפני שהסרט עורר משהו שבמובן מסויים אבד. 
 אז ההמלצה שלי, זו ההמלצה היחידה שאתן, היא לג'יימס קמרון לעשות את "אווטר 2" מתחת למים. 
 תודה רבה לכם. 


http://www.ted.com/talks/lang/he/mikko_hypponen_three_types_of_online_attack.html
מומחה הפשעים המקוונים מיקו היפונן מציג בפנינו שלושה סוגים של התקפות מקוונות על הפרטיות שלנו והמידע עלינו. ורק שניים מהם נחשבים כפשעים."האם יש לנו אמון עיוור בכל ממשלה עתידית? כל זכות שנוותר עליה כעת, תיאבד לתמיד."
Internet,crime,data,politics,technology
1328
מיקו היפונן: שלושה סוגים של התקפות מקוונות
 בשנות ה-80 של המאה הקודמת בגרמניה המזרחית הקומוניסטית, אם הייתה ברשותך מכונת כתיבה היית צריך לרשום אותה מול מוסדות הממשל. 
 היה עליך למסור דף עם טקסט לדוגמה מתוך אותה מכונת כתיבה. 
 כל זה היה נדרש כדי שהממשל יוכל לזהות את מקור הטקסט. 
 אם היו מוצאים דף מודפס עם מחשבות מהסוג הלא נכון, הייתה להם אפשרות לעקוב אחר המקור של המחשבה ההיא. 
 אנחנו, במערב לא יכולנו להבין איך מישהו היה יכול לעשות את זה, עד כמה מעשה כזה היה מגביל את חופש הביטוי. 
 אנחנו לעולם לא נעשה זאת במדינות שלנו. 
 אך כיום, ב- 2011, אם קונים מדפסת לייזר צבעונית, ולא משנה מאיזה מהיצרנים הגדולים של מדפסות לייזר ואתה מדפיס דף, אותו דף יודפס כאשר עליו נקודות צהובות זהירות על כל דף ודף בתבנית אשר הופכת כל דף ליחיד במינו, לך ולמדפסת שלך. 
 זה קורה אצלנו, היום. 
 ואף אחד לא ממש נראה מוטרד מזה. 
 זוהי דוגמה לדרכים בהן הממשלות שלנו משתמשות בטכנולוגיה נגדנו, האזרחים. 
 זהו אחד משלושת המקורות העיקריים של בעיות בחיינו המקוונים כיום. 
 אם אנחנו נביט במה שבאמת קורה בעולם המקוון כיום, נוכל לקבץ את ההתקפות על בסיס התוקפים. 
 יש לנו שלוש קבוצות עיקריות. 
 יש לנו פושעים מקוונים. 
 כמו זה, מר דימיטרי גולובוב מקייב, אוקראינה. 
 את המניעים של פושעים מקוונים מאוד קל להבין. 
 ככה הם מתעשרים 
 הם משתמשים בהתקפות מקוונות כדי להתעשר, האמת, שיש לנו כמה מקרים של מיליונרים מקוונים, מולטי-מיליונרים, שהתעשרו בעזרת התקפות מקוונות. 
 הנה ולדימרי צצין מטארטו, אסטוניה. 
 זהו אלפרד גונזאלס. 
 זהו סטיבן וואט. 
 זהו ביורן סונדין. 
 זהו מטיו אנדרסון, טאריק אל-דאור וכך הלאה וכך הלאה. 
 החבר'ה האלה משיגים את עושרם באופן מקוון, אך עושים זאת בשיטות בלתי-חוקיות ע"י שמוש בכלים כמו סוסים טרויאניים אשר גונבים כסף מהחשבונות שלנו בזמן שאנחנו מבצעים פעולות בנקאיות מקוונות, או בעזרת key-loggers אשר אוספים את הנתונים של כרטיסי האשראי שלנו בזמן שאנחנו מבצעים רכישות מקוונות ממחשב נגוע. 
 השירות החשאי של ארה"ב, לפני חודשיים, הקפיא את חשבון הבנק בשוויץ של מר סאם ג'אין כאן, ובחשבון זה היו 14.9 מיליון דולר כשהוא הוקפא. 
 מר ג'אין עצמו עדיין חופשי; אף אחד אינו יודע היכן הוא נמצא. 
 אני טוען כבר כיום שיותר סביר שכל אחד מאיתנו ייפול קורבן לפשע מקוון מאשר כאן, בעולם האמיתי. 
 וזה מאוד ברור שהמצב רק יילך ויחמיר. 
 בעתיד, רוב הפשעים יבוצעו באופן מקוון. 
 הקבוצה השניה הגדולה של תוקפים שאנחנו רואים כיום אינם תרים אחר הכסף. 
 הם מונעים על ידי משהו אחר: מונעים על ידי מחאה, מונעים על ידי דעות, מונעים על ידי השעשוע. 
 קבוצות כמו אנונימוס עלו לכותרות ב- 12 החודשים האחרונים והפכו להיות שחקן ראשי בתחום ההתקפות המקוונות. 
 אז הנה שלושת התוקפים העיקריים: פושעים שועשים את זה בשביל הכסף האקטיביסטים כמו אנונימוס שעושים את זה בשביל המחאה, אבל הקבוצה האחרונה הן מדינות, ממשלות אשר מבצעות את ההתקפות. 
 אנחנו יכולים להסתכל על מקרים כמו מה שקרה לחברת DigiNotar. 
 זוהי דוגמה מצוינת למשמעויות של של התקפות של ממשלות נגד האזרחים שלהן עצמן. 
 DigiNotar היא חברה אשר מחלקת תעודות דיגיטליות הממוקמת בהולנד. או ליתר דיוק, הייתה. 
 היא פשטה את הרגל בסתיו האחרון אחרי שפרצו למערכות שלהם. 
 מישהו פרץ פנימה ועשה עבודה מצוינת. 
 שאלתי לפני שבוע בפגישתי עם נציגי הממשלה ההולנדית, שאלתי את אחד מראשי הצוותים האם הוא חושב שאפשר להאמין שאנשים איבדו את חייהם בעקבות הפרצה ב- DigiNotar. 
 ותשובתו הייתה "כן". 
 אז איך אנשים מתים כתוצאה מפרצה כזאת? 
 ובכן, DigiNotar היא חברת תעודות דיגיטליות. 
 הם מוכרים תעודות. 
 מה עושים עם תעודות? 
 ובכן, יש צורך בתעודות דיגיטליות כאשר ברשותך אתר שעובד ב- https, צורת תעבורה מוצפנת בעזרת אותן תעודות דיגיטליות, שירותים כמו Gmail. 
 כולנו, או רובנו, משתמשים ב- Gmail או באחד המתחרים שלהם, אך שירותים אלה מאוד נפוצים במדינות טוטליטריות כמו איראן, בהן מתנגדי המשטר משתמשים בשירותים זרים כמו Gmail בגלל שהם יודעים שהם יותר אמינים מאשר השירותים המקומיים והם משתמשים בתעבורה מוצפנת בעזרת SSL, כך שהממשל המקומי אינו יכול לרחרח בשיחות שלהם. 
 מלבד מקרה בו הם יכולים לפרוץ לתוך חברה זרה שמייצרת תעודות דיגטליות 
 ולהפיץ תעודות מזוייפות. 
 זה בדיוק מה שאירע במקרה של DigiNotar. 
 מה לגבי האביב הערבי ודברים שאירעו, למשל, במצרים? 
 ובכן, במצרים פרצו מפגינים למפקדה של המשטרה החשאית של מצרים באפריל 2011, ותוך כדי ביזה מצאו מסמכים רבים. 
 בין היתר, מצאו תיק עם הכותרת FinFisher. 
 בתוך התיק הזה הייתה תכתובת מחברה גרמנית אשר מכרה לממשלת מצרים אוסף של כלים בעזרתם יכלו ליירט במימדים עצומים את כל התקשרות של האזרחים במדינתם. 
 הם מכרו את הכלים האלה תמורת 280,000 יורו לממשלה המצרית. 
 המשרדים הראשיים של החברה הם ממש כאן. 
 לכן, ממשלות מערביות מספקות למשלות טוטליטריות כלים למעקב נגד אזרחיהן. 
 אבל הממשלות המערביות עשות את זה בעצמן גם. 
 למשל, בגרמניה, רק לפני כמה שבועות נמצא סוס טרויאני בשם Scuinst Trojan, סוס טרויאני אשר היה בשימוש נציגי ממשל גרמנים בחקירות נגד האזרחים שלהם. 
 אם נמצאת חשוד במקרה של פשיעה, די ברור שיאזינו להטלפון שלך. 
 אבל כיום זה הרבה מעבר לזה. 
 הם יעקבו אחר חיבור האינטרנט שלך. 
 הם ישתמשו אפילו בכלים כמו Scuinst Trojan כדי לזהם את המחשב שלך עם סוס טרויאני, מה שיאפשר להם לעקוב אחר כל התקשורת שלך, להאזין לשיחות המקוונות שלך, לאסוף את הסיסמאות שלך. 
 אם נחשוב עמוק יותר על דברים מסוג זה, התשובה הברורה מאליה של האנשים הייתה אמרוה להיות "OK, זה נשמע רע", "אך זה לא ממש משפיע עליי, כי אני אזרח שומר חוק." 
 "למה לי להיות מודאג?" 
 "אין לי שום דבר להסתיר." 
 זוהי טענה חסרת הגיון לחלוטין. 
 יש כאן היבט של פרטיות. 
 הפרטיות אינה נושא לדיון. 
 לא מדובר בשאלה בין פרטיות לביטחון. 
 מדובר בשאלה של חופש מול שליטה. 
 בעוד אנחנו יכולים לסמוך על הממשלות שלנו כרגע, כאן, ב- 2011, כל וויתור על כל זכות שלנו יהיה לתמיד. 
 האם אנחנו מאמינים, מאמינים באמונה עיוורת, בכל ממשלה עתידית שעשויה להיות לנו מתישהו ב- 50 השנים הקרובות? 
 אלה הן השאלות שנצטרך לעסוק בהן ב- 50 השנים הקרובות. 


http://www.ted.com/talks/lang/he/ayah_bdeir_building_blocks_that_blink_beep_and_teach.html
דמיינו סט של אלקטרוניקה שקל לשחק בו כמו בלגו. עמיתת איה בדיר מציגה את littleBits , סט של חלקים פשוטים מתחלפים שהופכים תכנות לפשוט וחשוב ליצירתיות כמו חיבור לבנים יחד.
creativity,education,technology
1404
איה בדיר: בניית בלוקים שמהבהבים, מצפצפים ומלמדים
 זה אולי ישמע מוזר, אבל אני חסידה גדולה של בלוקים מבטון. 
 לבני הבטון הראשונות יוצרו ב 1868 עם רעיון מאוד פשוט: חלקים עשויים בטון במידה קבועה שמתאימים יחד. 
 מהר מאוד לבני בטון הפכו ליחידת הבניה הנפוצה ביותר בשימוש בעולם. 
 הם איפשרו לנו לבנות דברים שהיו גדולים מאיתנו, בניינים, גשרים, לבנה אחת אחרי השניה. 
 בעיקרון בלוקים הפכו לאבני הבניין של זמננו. 
 כמעט 100 שנה מאוחר יותר ב1947, לגו יצאה עם זה. 
 זו נקראה הלבנה המתחברת אוטומטית. 
 ותוך שנים ספורות, לבני לגו היו בכל בית. 
 מעריכים שיוצרו יותר מ400 מיליארד לבנים -- או 75 לבנים לכל אדם בעולם. 
 אתם לא צריכים להיות מהנדסים כדי ליצור בתים נפלאים, גשרים יפהפיים, בניינים יפהפיים. 
 לגו הפכו את זה לנגיש. 
 לגו בעיקרון לקחו את לבני הבטון, לבני הבניה של העולם, והפכו אותן ללבני הבניה של הדמיון שלנו. 
 בינתיים באותה השנה בדיוק, במעבדות בל עמדו להכריז על המהפכה הבאה, לבנת הבניה הבאה. 
 הטרנזיסטור היה יחידת פלסטיק קטנה שלקחה אותנו מעולם של לבנים סטטיות שמוערמות אחת על השניה לעולם שבו כל דבר הוא אינטראקטיבי. 
 כמו בלוק הבטון, הטרנזיסטור מאפשר לכם לבנות מעגלים גדולים ומורכבים בהרבה, לבנה אחת כל פעם. 
 אבל יש הבדל גדול: הטרנזיסטור היה רק למקצוענים. 
 אני אישית לא מקבלת את זה, שאבני הבניה של זמננו שמורות למומחים, אז החלטתי לשנות את זה. 
 לפני שמונה שנים כשהייתי ב Media Lab, התחלתי לבדוק את הרעיון הזה של איך לשים את כוח המהנדסים בידייהם של אמנים ומעצבים. 
 לפני שנים ספורות התחלתי לפתח את littleBits. 
 תנו לי להראות לכם איך הן עובדות. 
 littleBits הן מודולים אלקטרוניים כשלכל אחד פעולה יחודית. 
 הן מהונדסות מראש להיות אור, צליל, מנועים וחיישנים. 
 והחלק הכי טוב בזה הוא שהן מתחברות יחד עם מגנטים. 
 אז אתם לא יכולים לחבר אותן לא נכון. 
 הלבנים מסומנות בקוד צבע. 
 ירוק הוא פלט, כחול הוא כוח, ורוד הוא קלט וכתום הוא חיווט. 
 אז כל מה שאתם צריכים לעשות הוא להצמיד כחול לירוק ומהר מאוד אתם מתחילים ליצור מעגלים גדולים יותר. 
 אתם שמים את הכחול עם הירוק, ואתם יכולים להדליק אור. 
 אתם יכולים לשים כפתור בינהם ועכשיו יצרתם עמעם קטן. 
 תחליפו את הכפתור למודול פולסים, שנמצא פה, ועכשיו יצרתם אור מהבהב. 
 תוסיפו את הזמזם הזה לאפקט חזק יותר ויצרתם מכונת רעש. 
 אני אעצור כאן. 
 אז מעבר למשחק פשוט, littleBits הן למעשה חזקות מאוד. 
 במקום שתצטרכו לתכנת, לחווט, להלחים, littleBits מאפשרים לכם לתכנת בשימוש במחוות אינטואיטיביות פשוטות. 
 אז כדי לגרום לזה להבהב מהר או לאט יותר, אתם רק תסובבו את הכפתור הזה ובעיקרון תגרמו לזה להבהב מהר או לאט יותר. 
 הרעיון מאחורי littleBits זה שהיא ספריה שגדלה. 
 אנחנו רוצים להפוך כל אינטראקציה בעולם ללבנה מוכנה לשימוש. 
 אור, קול, תא סולרי, מנועים -- כל דבר צריך להיות נגיש. 
 נתנו לילדים את littleBits וראינו אותם משחקים איתן. 
 וזו היתה חוויה מדהימה. 
 הדבר הכי נחמד הוא איך שהם מתחילים להבין את האלקטרוניקה מסביבם ביום יום שהם לא לומדים בבתי הספר. 
 לדוגמה, איך מנורת לילה עובדת, או למה דלת של מעלית נשארת פתוחה, או איך אייפוד מגיב למגע. 
 לקחנו גם את littleBits לבתי ספר לעיצוב. 
 אז לדוגמה, היו לנו מעצבים ללא נסיון באלקטרוניקה בכלל שהתחילו לשחק עם littleBits כחומר. 
 כאן אתם רואים, עם לבד ובקבוקי מים מנייר, יש לנו את ג'ורדי שמכין... 
 לפני כמה שבועות לקחנו את littleBits ל RISD ונתנו אותן לכמה מעצבים ללא שום נסיון בהנדסה בכלל -- רק קרטון, עץ ונייר -- ואמרנו להם "תצרו משהו." 
 הנה דוגמה לפרוייקט שהם עשו, תותח קונפטי מופעל תנועה. 
 אבל חכו, זה למעשה הפרוייקט האהוב עלי. 
 זה לובסטר עשוי פלסטלינה שמפחד מהחושך. 
 ללא-מהנדסים האלה, littleBits הפכה לחומר נוסף, האלקטרוניקה הפכה פשוט לחומר נוסף. 
 ואנחנו רוצים להפוך את החומר הזה לנגיש לכל אחד. 
 אז littleBits הוא פרוייקט בקוד פתוח. 
 אתם יכולים להכנס לאתר, הורידו את קבצי העיצוב, ועשו אותם בעצמכם. 
 אנחנו רוצים לעודד את העולם של היוצרים, של ממציאים, של תורמים, מפני שהעולם הזה שאנחנו חיים בתוכו, העולם האינטראקטיבי הזה, הוא שלנו. 
 אז קדימה, תתחילו להמציא. 
 תודה לכם. 



